      ອັຫ ​ເຢາະ ​ຣັກ ​ເຢາະ ​3 ​ກ໌ົນ, ເມິຫ ​ຕະ ​ຄຳ, ຢະ ​ເງິນ, ປະ ​ຢະ ​ແກວ. ອັຫ ​ໂມຍ ​ມື ​ນຳ ​ນໍ ​ຢັອຫ ​ໂຫງຫຽນ ​ກ໌າຍ, ​ນໍ ​ແວະ ​ແຢງ ​ກະ ​ດະ ​ຫຣົງ ​ອົມ ​ເຢຣ ​ງອຣ. 
      ຢະ ​ແກວ ​ອັຫ ​ມາກ ​ແນວ ​ຫັກ ​ດະ ​ກລວງ ​ຫຶຣເຍືອມ. ນາ ​ມາຍ໌ ເຢາະ ​ເດ ​ສັຫ,  “​ເອີ, ​ໂອະ ​ຈຸ ​ມາຍ໌ ​ບໍ ​ສັຫ, ​ໂອະ ​ເກ໌ີຍ ​ເມັຈ ​ມາກ ​ກ໌ົນ ​ເລົາ ​ຍັກ ​ເລືອງ ​ພຣະ ​ເຈົາ, ​ເລົາ ​ຍັກ ​ເລືອງ ​ໂລກ, ເລົາ ​ຍັກ​ ​ເລືອງ ​ມນຸດ​. ເລືອງ ​ທຶຣກ໌ີ ​ເມິຫ ​ແນວ ​ເມິ ​ສຶຣເມິ? ​ເມິ ​ເນີງ ​ພືນ ​ອັນ ​ຫຶມແຍັງ ​ແນ່. ໂອະ ​ຈຸ ​ເນີງ ​ສຶຣເມິ.” 
      ຕະ ​ຄຳ ​ແຢັຫ ​ເລົາ,  ​“ໂອະ ​ເນີງ!  ໂອະ ​ເກ໌ີຍ ​ອານ ​ພຣະ ​ຄຳ​ພີ, ​​ ​ອັນ ​ບໍ ​ຈຸ ​ເນີງ ​ໂອະ ​ຈີ ​ພືນ ​​ອັນ ​ຫຶມແຍັງ ​ເອິມ!” ຢະ ແກວ ​ເລົາ,  ​“ເອີ,  ໂອະ ​ຈຸ ​ເນີງ! ພືນ ​ເລີຍ.” ໂຫຈ ​ຕະ ຄຳ ແຢັຫ ​ເລົາ, ​ “ສນິ ​ໂອະ ​ຈີ ​ພືນ ​ສບາ ​ເດະ ​ເລືອງ ​ພຣະ ​ເຈົາ ​ກາລ.” “ພຣະ ​ເຈົາ ​ເມິຫ ​ກ໌ົນ ​ປຶນເກີດ ​​ຽຶມ ​ແນວ ​ດະ ​ລວາງ ​ປະ ​ປເຕະ ​ໂລກ. ອຳ ​ເລົາ ​ຈີ ​ເມິຫ ​ມັດບຣິ, ມົງ, ສຶຣເມັຍ໌,  ບຣອມ ​ປະ ​ມົກ, ​ຫຣົງ ​ອົມ,  ຕູດ ສອອງ, ​  ​ໂຕ ​ຕືຣ,  ໂຕ ​ເຕັຣ,  ​ໂຕ ​ອົມ​. ອັຫ ​ແນວ ​ມັດ ​ກ໌ູຍ໌ ປະ ​​ມັດ ​ອຳ ​ກ໌ູຍ໌. ພຣະ ​ເຈົາ ​ຢັດ   ປຶຣ​ເວີຍ ​ຽຶມ ​ແນວ ​ເຢາະ ​ເກ໌ີ ​ປຶນເກີດ ​ທຶຣນິ. ​
      “ນຳ ​ສຶນ​ດຣານ ​ໂລກ ກ໌ີ ​​ເກ໌າະ ອຳ ​ດະ ​ອັຫ ​ແນວ ​ສົວ ​ແນວ ​ຣາຍ, ​ຢອຣ ​ຽຶມ ​ແນວ ​ເຢາະ ​ພຣະ ​ເຈົາ ​ປຶນ​ເກີດ ​ກ໌ນິ ​ເມິຫ ​ລຶງ ​ແນວ ​ເລິ ​ສຶຣເມິ.”
      ຢະ ​ແກວ ​ໄກ໌ ​ປຶຣເເວີຍ ​ເລົາ,  ​“ເກ໌າະ ​ເມິຫ ​ນະ, ​ ຫຳ ​ໂອະ ​ເມັຈ ​ມາກ ​ກ໌ົນ ​ເລົາ ​ສັຫ ​ມມຸດ ​ອິ ​ເມິຫ ​ຫວະ ​ເກີດ?”
      ຕະ ​ຄຳ ​ແຢັຫ ​ເລົາ,  ​“ມນຸດ ​ອຳ ​ເມິຫ ​ຫວະ ​ເກີດ. ​ສຶຣເມິ ​ແລວ, ​ເມິຫ ​ພຣະ ​ເຈົາ ​ປຶນເກີດ ​​ມນຸດ ​ອັນ ​ພິເສດ ​​ລືນ ​ຽຶມ ​ແນວ ​ເຢາະ ​ພຣະ ​ເຈົາ ​​ເບືອນ ​ເດ ​ປຶນເກີດ ກ໌າຍ. ພຣະ ​ເຈົາ ​ປຶນເກີດ ​ມນຸດ ​ຕາມ ​ຫຣູບ ​ແມ່ບ ​ເດະ ​ເກ໌ີ,​ ໂຫຈ ​ຫຸຣ ຫຶນເດຣີຍ ​​ເສັຫ ​ຫຶນຕຸ ​ມຸຫ ​ອັນ ອັຫ ​ຽົວ ​ຢັດ​​.”​ ​
      ຕະ ​ຄຳ ​ໄກ໌ ​ພືນ ​ຕຶມເບາະ ​ເລົາ ​ສັຫ,  “ມນຸດ ​ກ໌ູ ​ສຶນດຣານ ​​ສຶງເມິຫ ​ອາດາມ ​ປະ ​​ເອວາ. ​ ພຣະ ​ເຈົາ ​ປລັຫ ​ສນາ ​ຢັດ ​ດະ ​ທິນ ​ເອເດັນ, ໂຫຈ ພຣະ ​ເຈົາ ​​​ອັນ ​ສນາ ​ແປລ ​ແຢງ ​ທິນ ​ກ໌ນິ. ພຣະ ​ເຈົາ ​ສຶຣລາຍ ​ຢັດ ​ເລັຫ ​ສນາ ​ດະ ​ກລວງ ທິນ.  ນໍ ​ຕຶຣ​ດູລ ​ເຢາະ ​ສຶຣເມິ​.
      ຢະ ​ແກວ ​ໄກ໌ ​ ​ປຶຣ​ເເວີຍ ​ເລົາ ​ຕຶມເບາະ ​ສັຫ,  “ໂອະ ​ຈຸ ​ເນີງ, ​ໂອະ ຈຸ ​ເນີງ ​​ສັຫ, ​ແຕງ ​ເຫມິຫ ​ຄນິ່ ອິ ​​ຕັງ ​ອຳ ​ໄບ ​ກ໌ູຍ໌ ​ພຣະ ​ເຈົາ ​ສຶຣລາຍ ​ຢັດ ​ແລັຫ ​ກ໌ົນ ​ອິ?” 
      ຕະ ​ຄຳ ​ແຢັຫ,  “ເອີ, ​ບາ ​ມາຍ໌ ​ແນວ ​ນິ ​ເກ໌າະ ​ເລິ.​” ເກ໌ີ ​ໄກ໌ ​ພືນ ​ຕຶມເບາະ ​ສັຫ, ​“ອັຫ ​ໂມຍ ​ມື ​​ສີວິດ ​ເດະ ​ມນຸດ ​ເກ໌າະ ​ປຶນຫລາ ​ໄບ ​ເຫມືອນ ​​ຫມັງ. ​  ​
      “ມັຣ​ ​ກ໌າຍ ​ລາກ ​ກ໌າຍ ​ຍົວະ ​ອັນ ​ອາດາມ ​ປະ ​ເອວາ ​​ມັຫ ​ເປລະ ​ສອອງ ​ໂມຍ ​ຕູດ ​ດະ ລິງ ​ທິນ ​ເອເດັນ ​ເຢາະ ​ພຣະ ​ເຈົາ ​ເລົາ ​ອຳ ​ອັນ ​ມັຫ ​ກ໌ນິ. ​ມັຣ ​ເມິຫ ໂຫຣຍ ​ມານ ​ສາຕານ,​ ​ເກ໌ີ ​ກມົ່ດ ​ຕໍ ​ພຣະ ​ເຈົາ. ​ເກ໌ີ ​ກ໌ຸ ​ຈີ ປຶນນັ່ບ ​ແນວ ​ເລິໆ ຽຶມ ​ແນວ ເຢາະ ​ພຣະ ​ເຈົາ ​ແຕງ ​ອູນ.”
        “ອາດາມ ​ປະ ​ເອວາ ​ເສືອ ​ຫຶມ​ແຍັງ ​ກຶຣ​ລັອຫ ​ມັຣ ​ປຶກລາກ ​ມາກ ​ລືນ ​ຈີ ​ເສືອ ​ຫຶມ​ແຍັງ ​ກຶຣ​ລັອຫ ມ່ອກ ​ເດະ ​​ພຣະ ​ເຈົາ.  ສນາ ຕັງ ​ຕັຫ ​ເປລະ ​​ສອອງ ​ເຢາະ ​ພຣະ ​ເຈົາ ​ເລົາ ​ອຳ ​ອັນ ​ມັຫ ​ກ໌ນິ ​ກ໌າຍ ​ເບິ.”
 
      “ຍາມ ​ອາດາມ ​ປະ ​ເອວາ ​ອຳ ​ເສືອ ​ຫຶມ​ແຍັງ ​ຫຶຣ​ເລາະ ​ພຣະ ​ເຈົາ ມ່ອກ, ​​ ​ ຕັງ ​ແຕງ ​ອັນ ​ສນາ ​​ເມິຫ ​ກ໌ົນ ​ເງາະ, ປຶງກ໌ະ​, ແຢງ ​ພຣະ ​ເຈົາ ​ໄບ ​ເບືອນ ​ຍອນ ​​ອັຫ ​ມ່າບ ​ກ໌ູດ ​ດະ ​ກລວງ ​ຫຶຣ​ເຍືອມ ​ສນາ.  ສຶງ ​ກາລ ​ກ໌ນິ ​ສນາ ​ອຳ ​ເມິຫ ​ແນວ ​ນິ.
      “​ນຳ ​ສນາ ​​ອຳ ​ເສືອ ​ຫຶມ​ແຍັງ ​ກຶຣລັອຫ ​ມ່ອກ ​ເດະ ​ພຣະ ​ເຈົາ, ຕັງ ​ແຕງ ​ອັນ ​​ພຣະ ​ເຈົາ ​​ວະ ​ສນາ ປ​ດຸ, ອຳ ​ອັນ ​ຢັດ ​ດະ ​ທິນ ​ເອເດັນ. ໂຫຈ ​ໂມຍ ​ມື ​ສນາ ​ເກ໌າະ ​ຈີ ​ຫານ. 
      “ຕັງ ​ນຳ ​ນິ ​ກ໌າຍ ​ມ່າບ ​ເກ໌າະ ​ຕັກ ​ຢັດ ​ດະ ​ຫຶຣເຍືອມ ​ເດະ ​ມນຸດ ​ອິ ​​ຽຶມ ​ກ໌ົນ. ຍອນ ​ມ່າບ ​ທຶຣກ໌ີ ​ແລະ, ​ ຕັງ ​ແຕງ ​ອັນ ​ມນຸດ ​ອິ ​ຕຶຣເຕັຈ ​ລາຈ, ​ ອຳ ​ໄບ ​ເບືອນ ​ຢັດ ​ເລັຫ ​ພຣະ ​ເຈົາ, ໄບ ​ກ໌ູຍ໌ ​ເກ໌ີ.​” 
      ຢະ ​ແກວ ​ແຢັຫ ​ເລົາ,  ​“ໂອະ ​ຈີ ​ເມິຫ ​ກ໌ົນ ​ມ່າບ ​ດະ ​ເມິ? ​ ​ໂອະ ​ອຳ ​ເຫມືອນ ​ປຸ ​ເຫມືອນ ​ພານ ​ເມິ!” 
      ຢະ ​ເງິນ ​ເກ໌າະ ​​ເລົາ,  ​“ໂອະ ​ເກ໌າະ ​ເຫມືອນ ​ເຢາະ!”
      ຕະ ​ຄຳ ​ແຢັຫ ​ເລົາ,  ​“ດະ ​ພຣະ ​ຄຳພີ ​ເລົາ ​ສັຫ ​ມນຸດ ​ອິ ​​ຽຶມ ​ກ໌ົນ ​​ເມິຫ ​ກ໌ົນ ​ມ່າບ, ຍອນ ​ອິ ​ເມິຫ ​​ຽັນເຽືອ ​ເດະ ​ອາດາມ ​ປະ ​ເອວາ. ອັນ ​ຍາມ ​ເມິ ​​ອິ ​ເຫັນ​ແກຕົວ, ເລີຈ, ລາກ, ໂລບ ​ເດະ ​ບຣຽງ, ເງາະ ​ບຣຽງ​​ ​ລືນ, ​ໂສຣະ ​ຣາຍ ​ແຕງ ​ອັນ ​ບຣຽງ ​ຈຸ    ຫຶຣເຍືອມ, ລື ​ຕຶຣເກ໌ິດ ​ແນວ ​ອຳ ​ເລິ ​ດະ ​ກລວງ ​    ຫຶຣເຍືອມ. ກ໌ນິ ​ແລະ ​ບັງ ​ແຫດ ​ເລົາ ​ເມິຫ ​ມ່າບ.”  ​
       ຢະ ​ແກວ, ​ຢະ ​ເງິນ ປຶຣ​ເເວີຍ ​ເລົາ, ​ “ໂອ! ເມິຫ ​ແນວ ​ແນິ່ ​ຫອື ​ມ່າບ. ​ອັນ ​ເມ ​ອຳ ​ພືນ ​ອະ ​ເດະ,​ ​ອະ ​ເກ໌າະ ​ຈີ ​ອຳ ​ເນີງ ​ສັຫ ​ເດ ​ເກ໌າະ ​ເມິຫ ​ກ໌ົນ ​ມ່າບ ເຫມືອນ ​ເຢາະ.” 
      ຕະ ​ຄຳ ​ໄກ໌ ​ເລົາ ​ຕຶມເບາະ ​ສັຫ,  ​“ອຳ ​ຫຣຶນ ​ລຶງ ​ມ່າບ ​ເຢາະ ​ເກ໌ີ ​ຢັດ ​ດະ ​  ຫຶຣ​ເຍືອມ ​ເດະ ມນຸດ ​​ອິ, ​ ຫນອງ ​ອັຫ ​ໂມຍ ​ແນວ ​ສຳຄັນ ​ສຶງ ​ສບາ ​ເກ໌າະ ເທຣາະ ​ຈີ ​ຈຸ ​ເນີງ ​ເຫມືອນ ​ເຢາະ. ສຶຣເມິ ​ແລວ, ຕັງ ​ເງືອນ ອາດາມ ​ເອວາ ​ເຈັນ ​ຣອດ ​ອິ ຽຶມ ​ມື ​ກ໌ີ, ​ ​ໂຫຣຍ ​ມານ ​ສາຕານ ເກ໌າະ ​ຫນອງ ຢັດ ​ເກາະ ​ຈີ ລາກ ​​ມນຸດ. ​ 
“ຄນ່່ິ , ​ໂຫຣຍ ​ມານ ​ສາຕານ ​ປະ ​ບືງ ​ຫຶມມາລ ​ສົວ ຫນອງ ​​ລະ ​ລາກ ລະ  ​ປຶນເງາະ ​​ມນຸດ, ​ແຕງ ​ອັນ ອິ ​​ເງາະ ​ຢ່ຳ ​ເກ໌ີ. ອັນ ​ເມິ ​ອຳ ​ເງາະ ​ອຳ ​ຢ່ຳ ​ເກ໌ີ, ເກ໌ີ ​​ເກ໌າະ ​ຈີ ​ແຕງ ​ອັນ
      ຢະ ​ເງິນ ​ໄກ໌ ​ປຶຣ​ແວີຍ ​ເລົາ, ​ “ໂອ… ​ເລິ ​ລຶງ ​ຕຶຣ​ແນມ ​ມນຸດ ​ອິ ​ສຶຣເມິ ​ຫອື! ສນິ ​ອິ ​ຈີ ​ແຕງ ​ແນວ ​ເມິ ​ຕັງ ​ຈີ ​ເບືອນ​ ກລັຫ ອຳນາດ ​ເດະ ​ໂຫຣຍ ​ມານ ​ສາຕານ,  ກລັຫ​ ​ມ່າບ,  ​ກລັຫ​ ​ຫານ​! ເມ ​ຕຶຣເກ໌ິດ ​ສັຫ ​ພຣະ ​ເຈົາ ​ຈີ ເລັງ ​ປິຈ ​ມນຸດ ​ອັນ ​ຢັດ ​ເມິຫ ​ຄອຍ ​ໂຫຣຍ ​ມານ ​ສາຕານ, ຢັດ ​ຫານ ​ຍອນ ​ມ່າບ ​ຢັອຫ ​ດຶງ​ນິ ​ອົຫ?” 
      ຕະ ​ຄຳ ​ແຢັຫ ​ເລົາ,  ​“ອຳ…ພຣະ ​ເຈົາ ອຳ ​ເລັງ ​ປິຈ ​ອິ ​ແນວ ​ນິ ​ດອກ.”
       “ໄນ່ ​ຍອນ ​ພຣະ ​ເຈົາ ​ຫນອງ ​ຣັກ ​ຫນອງ ​ຕຶຣແນມ ​ມນຸດ,  ​ພຣະ ​ເຈົາ ​ເກ໌ີ ​​ສັນຍາ ​ສັຫ ​ຈີ ​ສຣົງ ​ໂມຍ ​ກ໌ົນ ​ຽູຣ ​ຽອຍ ​ມນຸດ ​​ດະ ​ກາລ ​ມັດ. ​ເກ໌ີ ​ກ໌ົນ ກ໌ນິ ​ຈີ  ປຶນມຸດ ​​ປຶນນັ່ບ ​​​ອຳນາດ ເດະ ​​ໂຫຣຍ ​ມານ ​ສາ​ຕານ ​ປະ ​ຫຶຣເລາະ ​ຫານ. ​ເກ໌ີ ​ຈີ ກຶຣ​ລາງ ​ຣາ ​ມ່າບ ​ກລຶຍຫ ​ເດະ ​ມນຸດ ປິຈ, ​ ໂຫຈ​ ແຕງ ​ອັນ ​ມນຸດ ​ປຕຶງ ​ໂລຈ ​ເວັຣ ​ກ໌າຍ ​ຈໍຣໍ ​ພຣະ ​ເຈົາ.”
      ຕະ ​ຄຳ ​ແຢັຫ ​ເລົາ, “​ເມິຫ ​ແລະ, ​​ຍາມ ​ກ໌ເມິ ​ສບາ ​ຫັກ ​ອັຫ ​ແນວ ​ເງາະ ​ແນວ ​ຫຶນຫວາຍ ​ເກ໌າະ ​ອັນ ​ສບາ ຕຶຣເກ໌ິດ ​ເເມີຍ ​ຣອດ ​ພຣະ ​ເຢສູ ​ເອິມ, ​ອາທິທານ ​ຈໍຣໍ ​ເກ໌ີ ​ເຫມືອນ ເດ ​ໂສຣະ ​ເຢາະ​ ​ຢົງ ​ເຢາະ ​ມະ. ​​ ​ອຳ ​ຫຣຶນ ​ນ່າມ ​ນິ ​ພຣະ ​ເຢສູ ​ຈຸ ​ອັນ ​ອິ ​ປຶນ​ເກລະ ​ຫຶຣເລາະ ​ຣັກ ​ເດະ ​ພຣະ ​ເຈົາ ຕໍ ​ກ໌ົນ ​ກ໌ບັງ ​ແນ່. 
      “​ໄນ່ ​ໂອະ ​ຈຸ ​ມ່ອກ ​ສບາ ​ເດະ ​ຕຶມເບາະ ​ສັຫ, ​ນຳ ​ອິ ​ເມິຫ ​ຄຣິສຕຽນ ​ອັນ ​ອິ ​ລມັດ ​ລວັງ ​ວີກ ​ດຸ ​ຫະ ​ແຕງ ​ກລຶຍຫ ​ແຕງ ​ມ່າບ. ໄນ່ ​ຍາມ ​ກ໌ເມິ ​ສບາ ​ຫັກ ​ຫລົງ ​ແຕງ ​ກລຶຍຫ ​ແຕງ ​ມ່າບ​ ໂມຍ ​ແນວ ​ໂມຍ ​ເມິ ​ຕໍ ​ເຢາະ ​ກ໌ູ,  ​ຕໍ ​ຢົງ ​ມະ ​ຕາຍ ​ແຫມ ​ດະ ​ຄອບ ຄົວ ​ເກ໌າະ ​ອັນ ​ສບາ ​ຄຣໍ ​ໂທດ ​ເຢາະ ​ນໍ, ​ບຣອມ ​ປະ ​  ອາທິທານ ​ສາລາພາບ ມ່າບ ​​ກລຶຍຫ ​​ກ໌ນິ ​ເຢາະ ​ພຣະ ​ເຈົາ. 
         “​ອັນ ​ສບາ ​ຈຸ ​ເນີງ ​ພຣະ ​ເຈົາ ​ມາກ ​ເຄືອນ, ​ ​ອັຫ ​ຫຶຣເລາະ ​ດືມ ​ກ໌ຣັງ ​ແຣງ, ​ ​ເກ໌າະ ​ອັນ ​ສບາ ​ຽໍ     ອາ​ທິ​ທານ, ຽໍ ​ອານ ​ພຣະ ​ຄຳພີ, ຽໍ ​ຢັອຫ ​ໂບດ.”
      ຢະ ​ແກວ ​ປະ ​ຢະ ​ເງິນ ​ເລົາ ​ເຢາະ ​ຕະ ​ຄຳ ​ສັຫ, “​ອະ ​ຄອບ ​ຫຶຣເຍືອມ ​ເມ ​ສຶຣເມິ ​ເອິມ ​ສຶງ ​ພືນ ​ອະ ​ເດະ ​ເລືອງ ​ພຣະ ​ເຢສູ, ​ເມິຫ ​ເລືອງ ​ເດ ຈຸ ​ເນີງ ຈຸ ​ເມັຈ ​ເງືອນ ​ເຫຣິງ ​ແລວ.” 
      ຕະ ​ຄຳ ​ແຢັຫ ​ເລົາ, “ອຳ ​ຢັຣ ​ເຫມິຫ! ໂອະ ​ເກ໌າະ ​ເລິ ​ຫຶຣເຍືອມ ສຶງ ​ເບືອນ ​ພືນ ​ເລືອງ ​​ພຣະ ​ເຈົາ ​ອັນ ​ສບາ ​ເດະ. ​ເຢິກ ​ບຣິ ​ບວຣ ​ແລວ ​ກ໌າຍ ​ອິ ​ເທາະ, ​ກ໌າຍ ​ຣຸງ ​ມັຫ, ກຶຣລາງ ​​ຫຶນແດັຫ ​ແຕງ ​ວຽກ ​ກ໌າງ ​ເດະ ​ອິ.  ​ອັນ ​ອິ ​ນານ ​ກ໌າຍ ​​ປຽົວ ​ຢົງ ​ມະ ​ຈີ ​ສອກ, ​ ​ຈີ ​ຫຶນຫວາຍ ​ສຶງ ​ອິ ​ນານ ​ກ໌າຍ ​ຣອດ ​ດະ ​ກ໌າງ. ວັນ ​ອາທິດ ​ບຶບ ​ເຢາະ ​ດະ ​ໂບດ ​ເອິມ!”  ​
      ນັງສື ເຫລັມ ກ໌ີ ເມິຫ ຫຶຣເລາະ ຕຶຣດັອຫ ເດະ ຽົວ ຕະ ຽົວ ຢະ ອິ ດະ ເງືອນ ເຢິ ເງືອນ ຫຶນນ່າຍ ຈຳ ກ໌າຍ ຣອດ ດະ ມື ສກ໌ີ. ນັງສື ຫຶຣເລາະ ຕຶຣດັອຫ ເຫລັມ ກ໌ີ ເມິຫ ແນວ ເລິ ແນວ ອັຫ ປໂຍດ ສຶມລັບ ກອນ ແຍະ ກອນ ຫນຶມ ທີ ພວມ ຣິຍ໌ ເຣິຫ ຫຶມເບຣິຫ ເຄືອນ.
        ຫຶຣເລາະ ຕຶຣດັອຫ ເຫລັມ ກ໌ີ ແຕງ ເຄືອນ ເພືອ ປຶຣແນ ເສັຫ ອັນ ເຢາະ ກອນ ກຶມຫມຸ ຫຶນຕຸ ສຶຣແນ ອິ ເບືອນ ເດ ອານ ໂຕ ນັງສື ເມິຫ ຫຶຣເລາະ ກຶມຫມຸ, ກອຈ ຈລາງ ເມິຫ ຫຶຣເລາະ ກຶມຫມຸ. ຈາກ ກ໌ນິ ເກ໌າະ ຈີ ເມິຫ ໂມຍ ງອຣ ທີ ແຕງ ອັນ ອິ ເນີງ ຽອຍ ເຢາະ ຣັກສາ ກດອນ ຫຶຣເລາະ ກຶມຫມຸ ອິ ອູນ ອຳ ອັນ ເກ໌ີ ລາຈ ຢັອຫ.
 ດືມ ສັຫ ຫຶຣເລາະ ຕຶຣດັອຫ ເຫລັມ ກ໌ີ ເກ໌າະ ຈີ ອັຫ ປໂຍດ  ສຶມລັບ ແຫມ ເຢາະ ຕາຍ ຣິຍ໌ ທີ ພວມ ອານ ເລືອງ ກ໌ີ. ອັນ ຫັກ ຢົງ ມະ ຕາຍ ຣິຍ໌ ກ໌ົນ ກ໌ເມິ ເບືອນ ອານ ຫຶຣເລາະ ຕຶຣດັອຫ ກ໌ີ ໂຫຈ, ອັນ ຫັກ ອັຫ ແນວ ເມິ ເຢາະເກ໌ີ ກລິຫ ກ໌ລາດ ດະ ກຶຣລັອຫ ໂສຣະ ລື ການ ສກົດ ເກ໌າະ ຄຣໍ ອາໄພ ແລະ ອິ ບຣອມ ຈີ ຣັບ ຫຶຣເລາະ ຕິ ສົມ ຈາກ ບໍ ໂລຈ ຽຶມ ກ໌ົນ.  ກເນະ ໂຕ ກ໌ີ ວາຣ ລູຍ ສຶຣເມິ, ແລະ ເກ໌ີ ເກ໌າະ ຈຸ ຢັອຫ ສອກ ເດ ເບິ ສຶງມັຫ. ພໍດີ ເກ໌ີ ຢັອຫ ກ໌ູຍ໌ ຫຶນຕະ ກຶລປັດ ຢັອຫຢັອຫ ກ໌າຍກ໌າຍ. ເກ໌ີ ຕຶຣເກ໌ິດ ສັຫ ເມິຫ ສຶງມັຫ ເກ໌ີ ເກ໌າະ ເລີຍ ກັດ ເບິ. ສຶຣເມິ ແລວ ຫຶນຕະ ກ໌ນິ ເມິຫ ຫຶນຕະ ເສືອງ ບຣິ. ເສືອງ ບຣິ ຈຸ ຫຶຣເຍືອມ ສຶຣເມິ ເຈັນ ຈຸ ເບືອຈ ກເນະ ປິຈ. ກເນະ ເລົາ ສັຫ, “ຫະ ພານ ໂອະ, ບາງ ເດືອ ດະ ກາລ ມັດ ໂອະ ໄກ໌ ຽອຍ ເມ ເບືອນ ເມັ່ຈ.” ເສືອງ ເມັຈ ເກ໌າະ ໄຄຣຫ, “ບາ ນິ ອົຫ ຈີ ຽອຍ ໂອະ? ແຍະ ອຳ ແຍະ ເດັຫ!” ຍາມ ເສືອງ ພວມ ໄຄຣຫ ກ໌ນິ, ກເນະ ເກ໌າະ ດັຣ ດຸ. ໂຫຈ ປເສືອມ ກ໌ນິ, ຍາມ ເສືອງ ພວມ ສິຫ ດະ ຫຶມປູຍ. ອັຫ ກ໌ົນ ຢັອຫ ໂຫ ບາຣ ກ໌ົນ ກ໌ູຍ໌ ເສືອງ ສິຫ ດະ ຫຶມປູຍ. ສນາ ເກ໌າະ ເລີຍ ເດະ ຕວາຣ ປຶງກ໌ູບ ເສືອງ ໂຕ ກ໌ນິ. ໂຫຈ ເສືອງ ເກ໌າະ ຫັກ ດະ ຕນາງ. ສນາ ບາຣ ກ໌ົນ ນິ ເລິ ຫຶຣເຍືອມ ສຶຣເມິ ສຶງ ເດ ເບືອນ ເສືອງ.  ກ໌ລາດ ນິ ສນາ ເກ໌າະ ອອຣ ເຢາະ ສິຫ ລອຈ. ໄນ່ ເສືອງ ສິຫ ອຳ ລອຈ ຢອຣ ເກ໌ີ ເງາະ. ພໍດີ ກເນະ ເກ໌າະ ຢັອຫ ບຶບ, ແລະ ກ໌ູຍ໌ ສັຫ ເສືອງ ຫັກ ຢັດ ດະ ກລວງ ຕນາງ. ສນາ ບາຣ ກ໌ົນ ເງາະ ເສືອງ ສຶຣເມິ ເກ໌າະ ເລີຍ ອອຣ ເຢາະ ດັຣ ດຸ. ໂຫຈ ເສືອງ ເກ໌າະ ດັຣ ແຫຣັຈ.ສນາ ອອຣ ເຢາະ ເຈັນໂດດ ຽູຣ ດະ ອົມ. ເສືອງ ປະ ກເນະ ອອຣ ເຢາະ ເດ ໄຄຣຫ, ໂຫຈ ເສືອງ ເລົາ ເຢາະ ກເນະ ສັຫ, “ອະ ຣັກ ເຢາະ ຫອຶຫ!” ໂມຍ ມື ອັຫ ຕະ ເທົາ ໂມຍ ກ໌ົນ ເດັນ ລະ ດະ ປຶຣນອດ ກ໌າງ.   ໄນ່ ດະ ກຶນດຣູມ ກ໌າງ ເກ໌ີ ອັຫ ມັຣ ຢັດ ສິຫ.ຍາມ ຕະ ຈຸຫ ແຢງ ມັຣ.  ມັຣ ເກ໌າະ ແຢງ ຕະ. ໄນ່ ດະ ກຶນດຣູມ ກ໌າງ ເກ໌ີ ອັຫ ມັຣ ຢັດ ສິຫ. ຍາມ ຕະ ຈຸຫ ແຢງ ມັຣ.  ມັຣ ເກ໌າະ ແຢງ ຕະ. ຕະ ກ໌ູດ ລົດ. ມັຣ ເກ໌າະ ກຶຣລອຣ ກ໌ູດ ແຫຣັຈ.  ຕະ ຽູຣ ຈາກ ລົດ. ມັຣ ເກ໌າະ ກຶຣລອຣ ຽູຣ ແຫຣັຈ.  ອັຫ ຕລຳປາມ ໂມຍ ໂຕ ເບລຍ ສຶຣເມິ, ໄນ່ ຫັກ ອຳ ອັຫ ເດ ເດະ ເຢາະ ເດະ ກ໌ູ . ໂມຍ ມື ເກ໌ີ ເລົາ ສັຫ, “ໂອະ ຈີ ຢັອຫ ສອກ ເດ ເດະ ເຢາະ ກັລ!” ເລົາ ໂຫຈ ເກ໌ີ ເກ໌າະ ຕືຣ ຢັອຫ, ຢັອຫ ບຶບ ທຣີກ ແລະ ບຣອງ ສັຫ, “ທຣີກ, ອະ ຢັອຫ ລະ ບຣອມ ເຢາະ ຢັອຫ?” “ອຳ! ໂອະ ອຳ ຢັອຫ, ໂອະ ຈຸ ສິຫ.” ຕລຳປາມ ໄກ໌ ຢັອຫ ດະ ອົມ ໂຫຈ ບຣອງ ກະ ສັຫ, “ຕາຍ ກະ, ອະ ຢັອຫ ລະ ບຣອມ ເຢາະ ຢັອຫ?” “ອຳ, ໂອະ ຢັອຫ ອຳ ເບືອນ. ຢອຣ ໂອະ ຢັດ ເບືອນ ລຶງ ດະ ອົມ.” ຈາກ ກ໌ນິ ເກ໌ີ ໄກ໌ ຢັອຫ ຈໍຣໍ ມະ ຫອຽຣ ໂຫຈ ບຣອງ ສັຫ, “ມະ ຫອຽຣ, ອະ ຢັອຫ ລະ ບຣອມ ເຢາະ ຢັອຫ” “ອຳ, ໂອະ ອຳ ທັນ ຢັອຫ. ໂອະ ຈີ ຢັອຫ ໄຣຫ ເດ ເບິ ສຶງມັຫ.” ກ໌ລາດ ນິ ເກ໌ີ ໄກ໌ ຢັອຫ ຈໍຣໍ ຫມູຈ ໂຫຈ ບຣອງ ສັຫ, “ຫມູຈ, ອະ ຢັອຫ ລະ ບຣອມ ເຢາະ ຢັອຫ?” “ອຳ, ໂອະ ອຳ ທັນ. ຢອຣ ໂອະ ຈີ ຢັອຫ ສອກ ສຶງມັຫ ກ໌າຍ ຄຣອນ ອູນ” ໂຫຈ ເກ໌ີ ໄກ໌ ຢັອຫ ຕຶມເບາະ ແດັກ ແລະ ບຶບ ກອນ ແຍະ ຈຶມກຶນ ໂມຍ ກ໌ົນ. ເກ໌ີ ບຣອງ ນາ ສັຫ, “ກອນ ແຍະ ເອີຍ! ອະ ຢັອຫ ລະ ບຣອມ ເຢາະ ຢັອຫ” “ຢັອຫ ເກ໌າະ ຢັອຫ.” ກອນ ແຍະ ຈຶມກຶນ ກ໌ນິ ເກ໌າະ ກ໌ຣຶບ ຕລຳປາມ ໂຫຈ ເດືອງ ຈເມິ ກ໌າຍ ຕຸກ ເກ໌ີ. ໂອ…! ເລິ ຕຶຣແນມ ຕລຳປາມ ສຶຣເມິ. 
ໂມຍ ມື ມະ ຫອຽຣ ຢັອຫ ສອກ ໄຣຫ ສຶງມັຫ ໂຫຈ ເກ໌ີ ເກ໌າະ ຢັອຫ ບຶບ ສລີ ໂມຍ ກເດາະ. ມະ ຫອຽຣ ຢັອຫ ມາຍ໌ ເສືອງ ສັຫ, “ເສືອງ. ຢັອຫ  ຽອຍ ໂອະ ປສຶມ ສລີ ຢັອຫ?” “ອຶ! ໂອະ ຽອຍ ບາ ອຳ ເບືອນ.”	ໂຫຈ ມະ ຫອຽຣ ເກ໌າະ ຫັກ ຢັອຫ ປສຶມ. ຣອດ ຍາມ ຈີ ຣັຫ ສລີ, ເກ໌ີ ເກ໌າະ ຢັອຫ ມາຍ໌ ເສາະ  ສັຫ, “ເສາະ ຢັອຫ ຽອຍ ໂອະ ຣັຫ ສລີ ຢັອຫ?” “ອຶ! ໂອະ ຽອຍ ບາ ອຳ ເບືອນ.” ໂຫຈ ມະ ຫອຽຣ ເກ໌າະ ຫັກ ຢັອຫ ຣັຫ.ຣອດ ຍາມ ຈີ ຣັຫ ສລີ, ເກ໌ີ ເກ໌າະ ຢັອຫ ມາຍ໌ ເສາະ  ສັຫ, “ເສາະ ຢັອຫ ຽອຍ ໂອະ ຣັຫ ສລີ ຢັອຫ?” “ອຶ! ໂອະ ຽອຍ ບາ ອຳ ເບືອນ.” ໂຫຈ ມະ ຫອຽຣ ເກ໌າະ ຫັກ ຢັອຫ ຣັຫ. ຣັຫ ໂຫຈ ແລວ ເກ໌ີ ເກ໌າະ ຢັອຫ ມາຍ໌ ກເນະ ສັຫ,  “ກເນະ. ຢັອຫ ຽອຍ ໂອະ ໂຣະ ສລີ ຢັອຫ?” “ອຶ! ໂອະ ຽອຍ ບາ ອຳ ເບືອນ.”  ໂຫຈ ມະ ຫອຽຣ ເກ໌າະ ຫັກ ຢັອຫ ໂຣະ. ໂຣະ ໂຫຈ ເກ໌ີ ໄກ໌ ຢັອຫ ມາຍ໌ ແມວ ສັຫ, “ແມວ. ຽອຍ ໂອະ ມອດ ສລີ ຢັອຫ ປຶນສີນ ຢັອຫ?” “ອຶ! ໂອະ ຽອຍ ບາ ອຳ ເບືອນ.”  ໂຫຈ ມະ ຫອຽຣ ເກ໌າະ ຫັກ ຢັອຫ ປຶນສີນ. ດະ ຍາມ ເຢິ ຍາມ ຫຶນນ່າຍ ບຣຽງ ເລົາ ສັຫ ເສາະ ກັບ ແມວ ເກ໌ີຍ ຢັດ ມັຫ ບຣອມ ເຢາະ, ເກ໌ີຍ ສິຫ ບຣອມ ເຢາະ ແລະ ເມິຫ ເຢາະ ຣັກ ເຢາະ ສຶຣເມິ. ອັຫ ໂມຍ ມື ເສາະ ກັບ ແມວ ບຣອງ ເຢາະ ເດ ເດັນ ໂສຣະ ຢັດ ດະ ຣຶມບູຍ ກ໌າງ. ແມວ ມາຍ໌ ເສາະ ສັຫ, “ແຢະ ເມ ຈຸ ເດະ ອັນ ເຈົານາຍ ອະ ເມິຫ ກ໌ົນ ແນວ ເມິ?”  ເສາະ ແຢັຫ ສັຫ, “ສຶມລັບ ໂອະ ຈຸ ເດະ ອັນ ເຈົານາຍ ເດ ບຶບ ເຄາະ ບຶບ ນາມ, ເກີດ ຈຸ ເກີດ ວາຣ. ຢອຣ ສັຫ ອັນ ນໍ ເກີດ ຈຸ ເກີດ ວາຣ ນໍ ເກ໌າະ ຈີ ເດືອງ ເສືອງ ເດືອງ ຫອຽຣ ກ໌າຍ ພານ, ໂຫຈ ໂອະ ຈີ  ຍອນ ຈອາງ ຍອນ ຣຶມເຫະ.” ໂຫຈ ເສາະ ໄກ໌  ມາຍ໌ ແມວ ສັຫ, “ສນິ ເມ ຈຸ ເດະ ອັນ ເຈົານາຍ ອະ ເມິຫ ກ໌ົນ ແນວ ເມິ?” ແມວ ເກ໌າະ ແຢັຫ ສັຫ, ໂອະ ໄກ໌ ຈຸ ເດະ ອັນ ເຈົາ ນາຍ ອະ ເມິຫ ກ໌ົນ ອັຫ ກ໌ົນ ຣມາງ, ຢັດ ເລິ ເບິ ລຳ, ອຳ ອັຫ ຈຸ ອຳ ອັຫ ຄີນ ແລະ ໂອະ ເກ໌າະ ຈີ ອັຫ ມ່ອນ ຢັດ ມ່ອນ ມັຫ, ອັຫ ມ່ອນ ສິຫ ມ່ອນ ງີມ ທີ ສນຸກ ສຶມມ່າຍ ເຫມືອນ ເກ໌ີ.” ເມືອ ເຈົານາຍ ສຶຣລາຍ ກ໌າຍ ເມັຈ ເສາະ ກັບ ແມວ ໂສຣະ ລົຣ ເຢາະ ດຶງນິ, ເກ໌ີ ເກ໌າະ ຕັດສິນ ອັນ ແມວ ຢັດ ມັຫ ມ່ອນ ເລິ ມ່ອນ ສຶມມ່າຍ ບຣອມ ກຶມຫມຸ ມນຸດ, ແລະ ກຶມດັດ ອັນ ເສາະ ຢັດ ມັຫ ດະ ນອກ ກ໌າງ ເຈັນ ຣອດ ຄນິ່ ຽຶມ ມື. ຍາມ ເຢິ ອັຫ ກເນະ ກັບ ມັຣ ກບາຣ ໂຕ ເມິຫ ເຢາະເຢາະ, ແຕງ ຫຶມປູຍ ບຣອມ ເຢາະ, ແລະ ຢັດ ດະ ພຣອງ ສອອງ ໂມຍ ຕູດ.  ໂມຍ ມື ມັຣ ເບືອນ ບຣອງ ກເນະ ສັຫ “ແຢະ ອະ ຢັອຫ ລະ ບຣອມ ເຢາະ ເທາະ!” ກເນະ ແຢັຫ ສັຫ, “ໂອະ ອຳ ທັນ ຢັອຫ, ໂອະ ອວດ ໂອະ ຈຸ ສິຫ, ເມ ຫະ ບາວ ມາຍ໌.”   ມັຣ ອຳ ບໍ ຫຶຣເຍືອມ ດະ ກຶຣລັອຫ ແຢັຫ ເດະ ກເນະ, ໂຫຈ ເກ໌ີ ເກ໌າະ ກຶຣລອຣ ຫລຽນ ດະ ນອກ. ເຫຣິງ ພລາງ ເກ໌ີ ເກ໌າະ ຕຶຣເກ໌ິດ ສັຫ, “ແຕງ ແນວ ເມິ ໂອະ ເກ໌າະ ຈີ ບຣອງ ກເນະ ຢັອຫ ລະ ອັນ ເບືອນ.” ມັຣ ອຳ ບໍ ຫຶຣເຍືອມ ດະ ກຶຣລັອຫ ແຢັຫ ເດະ ກເນະ, ໂຫຈ ເກ໌ີ ເກ໌າະ ກຶຣລອຣ ຫລຽນ ດະ ນອກ. ເຫຣິງ ພລາງ ເກ໌ີ ເກ໌າະ ຕຶຣເກ໌ິດ ສັຫ, “ແຕງ ແນວ ເມິ ໂອະ ເກ໌າະ ຈີ ບຣອງ ກເນະ ຢັອຫ ລະ ອັນ ເບືອນ.”  ດຶງນິ ມັຣ ຕັງ ເວັຣ ຢັອຫ ມາຍ໌ ກເນະ ຫຶມເມະ ເລົາ ສັຫ, “ແຢະ! ອະ ຢັອຫ ລະ ບຣອມ ເຢາະ ຢັອຫ.” ກເນະ ໄກ໌ ແຢັຫ ແມ່ບ ອຳ ບໍ ຫຶຣເຍືອມ ໂມ່ຍ ສັຫ, “ເບືອນ! ຢັອຫ ເກ໌າະ ຢັອຫ.” 
 
ຈາກ ກ໌ນິ ສນາ ເກ໌າະ ຢັອຫ ລະ ບຣອມ ເຢາະ, ແລະ ກເນະ ເກ໌າະ ເລົາ ເຢາະ ມັຣ ສັຫ, “ແຢະ, ອະ ອີນ ດັຣ ແຫຣັຈ ເຢາະ ເທາະ. ອັນ ເມ ດັຣ ແຫຣັຈ ໂອະ ກາລ.”  ກເນະ ດັຣ ຽູຣ ດະ ປເຕະ ດັຣ ຢັອຫ ກຶນເວຣ ຕູດ ສອອງ, ໂຫຈ ມັຣ ເກ໌າະ ກຶຣລອຣ ອອມ ຕູດ ສອອງ ແຫຣັຈ ກເນະ ເຫມືອນ ເຢາະ. ກເນະ ດັຣ ກ໌າ ຕູດ ສອອງ ດັຣ ກ໌າ ເຄືອນ ດະ ຕວລ ແລະ ມັຣ ເກ໌າະ ກຶຣລອຣ ເຄືອນ ແຫຣັຈ ກເນະ ເຈັນ ຣອດ ດະ ຕວລ ເບືອນ.  ເມືອ ກເນະ ເຕັຣ ຽູຣ ດະ ອົມ ມັຣ ເກ໌າະ ກຶຣລອຣ ຽູຣ, ໄນ່ ສນາ ເກ໌າະ ອຳ ກຶດ ເຢາະ ໂມ່ຍ ເດືອ. ກເນະ ກຶລຢອງ ຢັອຫ ບລັຫ ໂຫະ, ມັຣ ເກ໌າະ ຫນອງ ກຶລຢອງ ຢັອຫ ແຫຣັຈ. ກເນະ ດັຣ ອວດ ແລວ ເກ໌າະ ກ໌າຍ ຫຶຣລຸ ດະ ຫຶມປູຍ. ໄນ່ ມັຣ ຈຸ ຫຶຣເຍືອມ ເຢາະ ກເນະ ສຶຣເມິ, ຢອຣ ສັຫ ເດ ແຫຣັຈ ເກ໌ີ ອຳ ກຶດ.   ເລືອງ ກ໌ີ ມ່ອກ ອັນ ອິ ເນີງ ແລະ ອັຫ ບົດຫຽນ ສັຫ: ອຳ ອັນ ອິ ເມິຫ ກ໌ົນ ເດະ ລຶງ ຫຶຣເຍືອມ ເດ ເຈັນ ແຕງ ອັນ ບຣຽງ ອວດ ທຸກ ຫຶຣເຍືອມ. ບຣອມ ເຢາະ ກ໌ນິ ເກ໌າະ ຫນອງ ມ່ອກ ອັນ ອິ ອັຫ ສຕິ ລວັງ ລັອຫ ຕລອດ ດະ ການ ຈີ ຕຶຣດູລ ເຢາະ ຕຶຣດູລ ກ໌ູ.
 ຢັດ ໂມຍ ມື ຢະ ແຢີບ ກັບ ຢະ ແບຣດ ອອຣ ເຢາະ ເດ  ບຣອງ ຕະ ແຄີຣ ຢັອຫ ຄາຈ ກະ ດະ ຫຣົງ. ຕະ ແຄີຣ  ເກ໌າະ ແຢັຫ ສັຫ, “ຢັອຫ ເກ໌າະ ຢັອຫ, ໄນ່ ສບາ ຕອງ  ເບາະ ໂອະ, ໂຫຈ ນຳ ເດ ຢັອຫ ຣອດ ດະ ຫຣົງ ໂອະ ຫັກ ຈີ ເມິຫ ກ໌ົນ ກຶນດຶງ.” ເມືອ ນໍ ຢັອຫ ຣອດ ດະ ຫຣົງ ອົມ, ສນາ ເກ໌າະ ເລົາ ເຢາະ ເກ໌ີ ສັຫ, “ກຶນດຶງ ອິ ເດະ ອິຫ ເມ ເມິຫ ຈຶມເບຣາະ.” ເກ໌ີ ເກ໌າະ ແຢັຫ ສນາ ສັຫ, “ສບາ ອອຣ ເຢາະ ກຶນດຶງ ໂຄະ, ໂອະ ຈີ ເມິຫ ກ໌ົນ ຄາຈ.” ສນາ ເກ໌າະ ອອຣ ເຢາະ ກຶນດຶງ ໂຫຈ ໄກ໌ ເລົາ ເຢາະ ເກ໌ີ ສັຫ, “ຄາຈ ເຈິມ ຕາຍ ແຄີຣ.” ເກ໌ີ ໄກ໌ ແຢັຫ ສັຫ, “ອັນ ສບາ ຄາຈ ດະ ນິ ໂຄະ, ໂຫຈ ໂອະ ຫັກ ຈີ ເມິຫ ກ໌ົນ ລົຫ.” ສນາ ເກ໌າະ ອອຣ ເຢາະ ຄາຈ ເຈັນ ຫງັດ ໂຫຈ ເກ໌າະ ເລົາ ສັຫ, “ລົຫ ເຈິມ ຕາຍ ແຄີຣ.” ເກ໌ີ ແຢັຫ ສັຫ, “ສບາ ຫັກ ອອຣ ເຢາະ ລົຫ ເຈິມ, ໂອະ ຈີ ເມິຫ ກ໌ົນ ປັນ.”  ສນາ ເກ໌າະ ອອຣ ເຢາະ ລົຫ ເຈັນ ໂຫຈ, ແລະ ເລົາ ສັຫ “ປັນ ອິຫ ຕາຍ ແຄີຣ.” ເກ໌ີ ແຢັຫ ສັຫ, “ສບາ ປັນ ໂຄະ, ໂອະ ຈີ ເກາະ ມອດ.” ສນາ ເກ໌າະ ປັນ ໂຫຈ ເລົາ ເຢາະ ເກ໌ີ ສັຫ, “ຫຶ, ມອດ ເຈິມ” ເກ໌ີ ແຢັຫ ເລົາ ສັຫ, “ມອດ ກາລ ເຈິມ ສບາ, ໂອະ ຈີ ມອດ ກຶນຫນິ.” ແລະ ສນາ ເກ໌າະ ອອຣ ເຢາະ ມອດ ກາລ. ດະ ກຶນສຶດ ສນາ ເກ໌າະ ບຣອງ ເຢາະ ເດ ກ໌າຍ. ໂຫຈ ຕະ ແຄີຣ ເກ໌າະ ເລົາ ເຢາະ ສນາ ສັຫ, “ສບາ ເບາະ ໂອະ ຢັອຫ, ສບາ ເກ໌າະ ຕອງ ເບາະ ໂອະ ກ໌າຍ.” ຢະ ແຢີບ ກັບ ຢະ ແບຣດ ເກ໌າະ ແຢັຫ ສັຫ, “ອົຍຫ! ທູລະ ເຫມິຫ ຈີ ເບາະ, ເມ ອຳ ເມິຫ ຢົງ ອະ.” ໂຫຈ ສນາ ເກ໌າະ ກ໌າຍ ເປິຫ ເກ໌ີ. ຣອດ ຍາມ ບຣິ ບວຣ ຕັງ ກ໌ູຍ໌ ຕະ ແຄີຣ ຍາງ ກ໌າຍ ເຫຢດ ເຫຢດ, ກຶລຊອບ ເຫມືອນ ຫອຽຣ ຈຸ ລູຍ. ກະ ກ໌ລາງ ເມິຫ ກະ ແຍະ ໂມຍ ສນິດ ທີ ກ໌ຸ ຢັດ ດະ  ແກ໌ມ ທເລ. ເກ໌ີ ເມິຫ ກະ ກ໌ຸ ຕຶງຫອຍ ແລະ ກຶລຢອງ ອົມ ຢັດ ດະ  ເກວີຍ ທເລ. ເກ໌ີ ຊາຍ ກຶລຢອງ ກຶນດຣູບ ກຶມເລືອງ, ແລະ ກຶລຢອງ ຢັອຫ ລວງ ສຶມເກັຣ ເກ໌າະ ເບືອນ.  ຍາມ ອັຫ ຫຶນເດຣີຍ ລື ອັຫ ອົມ ກຶລບາ ແຣງ, ເກ໌ີ ເກ໌າະ ຫນອງ ຊາຍ ເມັດ ຽູຣ ດະ ບືນ ອົມ.  ໂມຍ ມື ອັຫ ອົມ ກຶລບາ ແລະ ອັຫ ຫຶນເດຣີຍ ແຣງ ກະ ກ໌ລາງ ໂຕ ກ໌ນິ ເກ໌າະ ຫລຽນ ຈາກ ມ່ອນ ຽຣຸ ກຶລຢອງ ກ໌າຍ ຈໍຣໍ ມ່ອນ ຫຶນເດີລ. ດະ ຍາມ ເກ໌ີ ກຶລຢອງ ອົມ ຢັອຫ ຕາມ ສຶມມ່າຍ ກ໌ນິ,  ອົມ ທເລ ເກ໌າະ ກຶລບາ ແລະ ກຶຣຫວັຣ ເກ໌ີ ເຄືອນ ດະ  ມົກ  ເມືອ ເກ໌ີ ເນີງ ລັອຫ ສັຫ ເດ ຫັກ ຢັດ ດະ ມົກ ແລວ ເກ໌ີ ເກ໌າະ ແສລ ຈີ ປຶລແດັຫ ກ໌ູດ ດະ ອົມ ທເລ ເຫມືອນ ຫມັງ ໄນ່ ເກ໌າະ ແຕງ ອຳ ເບືອນ. ເກ໌ີ ມ່າ ກຶມເລືອງ ລູຍ ເດ, ມ່າ ສຶຣເມິ ໄນ່ ອຳ ສາມາດ ຈີ ປີນ ລັອຫ ເກ໌ີ ກ໌າຍ ເຫມືອນ ຫມັງ ເບືອນ. ເກ໌ີ ເດະ ຫຶຣເຍືອມ ເສັຫ ມ່າ ນ່າມ ເມິ ບັດ ນ່າມ ເມິ ເດືອ ເກ໌າະ ແຕງ ອັນ ເກ໌ີ ຢັອຫ ຈໍຣໍ ອົມ ທເລ ກ໌ນິ ອຳ ເບືອນ. ດະ ກຶນສຶດ ເກ໌າະ ແຕງ ອັນ ເກ໌ີ ຕົຫ ຫຶຣເຍືອມ ອຳ ໄບ ເບືອນ ແລະ ເກ໌າະ ຫານ ຢັດ ດະ ຫນິ.
 ໂມຍ ມື ກອນ ຄຣວກ ກັບ ກອນ ກະ ພວມ ຕຶງຫອຍ ບຣອມ ເຢາະ ຢ່າງ ມວນ ດອມ.  ຕຶງຫອຍ ຕາມ ຕຶງຫອຍ ເບືອນ ມາກ ມື ກະ ເກ໌າະ ແຢງ ກຶນດຣິ ກອນ ຄຣວກ ໂຫຈ ເລົາ ສັຫ, “ໂວຍຫ ແຢງ ເດ! ອານິ ບາ ລະ ອັຫ ກຶຣແວັຫ?” “ອື! ໂອະ ອັຫ ກຶຣແວັຫ.”  ໄນ່ ສນາ ເກ໌າະ ຫນອງ ຢັດ ຕຶງຫອຍ ບຣອມ ເຢາະ. ໂຫຈ ກະ ໄກ໌ ເວັຣ ແຢງ ກອນ ຄຣວກ ແລະ ເລົາ ສັຫ, “ເມິຫ ແນວ ເມິ ອິຫ? ອານິ ບາ ໄກ໌ ອັຫ ຕິ.” “ອື! ໂອະ ອັຫ ຕິ.”  ແລະ ສນາ ເກ໌າະ ຫນອງ ຢັດ ຕຶງຫອຍ ບຣອມ ເຢາະ ອີກ. ໂຫຈ ກະ ໄກ໌ ເວັຣ ແຢງ ກອນ ຄຣວກ ແລະ ເລົາ ສັຫ, “ໂວຍຫ ແຢງ! ຫຶນຕະ ບາ ລາຈ.” “ອື ! ໂອະ ອຳ ໄບ ອັຫ ຫຶນຕະ ແລວ.” ແລະ ກະ ກ໌ູຍ໌ ອັຫ ກົບ ເດັນ ດະ ເກວີຍ ກ໌ລາງ, ເກ໌ີ ເກ໌າະ ເລົາ ສັຫ, “ເດ! ບາ ເຫມືອນ ກົບ ໂຕ ກ໌ນາຍ.” ກອນ ຄຣວກ ເກ໌າະ ເລົາ ສັຫ, “ອື! ໂອະ ເມິຫ ກົບ.”  ໂຫຈ ກອນ ກົບ ເກ໌າະ ເລົາ ສັຫ, “ເດ! ໂອະ ຈີ ເຄືອນ ຕຶງຫອຍ ບຣອມ ກົບ ໂຕ ກ໌ນາຍ ເອິມ.” ໂຫຈ ເກ໌ີ ເກ໌າະ ເຕັຣ ເຄືອນ ແລະ ສນາ ກົບ ເກ໌າະ ຢັດ ຕຶງຫອຍ ບຣອມ ເຢາະ ດະ ຽົງ. ຢັດ ອຳ ເຫຣິງ ກະ ເກ໌າະ ອຳ ໄບ ຊາຍ ຕົຫ ຫຶຣເຍືອມ. ກົບ ມາຍ໌ ກະ ສັຫ, “ບາ ຫລຽນ ດະ ມົກ ແຕງ ເຫມິຫ?” ກະ ເກ໌າະ ແຢັຫ ສັຫ, “ແນວ ບຣຽງ ຈຸ ຕຶງຫອຍ ບຣອມ ເດ!”  ກົບ ຕັງ ເລົາ ສັຫ, “ບາ ຫລຽນ ດະ ມົກ ອຳ ເບືອນ.” ໂຫຈ ສນາ ເກ໌າະ ຈັບ ກະ ແດັຈ ປຽູຣ ດະ ອົມ ເມັຈ ສຽງ “ຊຣົກ…!”   ອັຫ ກອນ ແຍະ ສາມ ກ໌ົນ ເມິຫ ເຢາະ ຣັກ ເຢາະ ສຶຣເມິ ແລະ ໂມຍ ກ໌ົນ ແຍະ ລຸດ ບຣຽງ. ອັຫ ໂມຍ ມື ເມິຫ ມື ສິ ສຣິ ສຶງ ບຣຽງ ອອຣ ເຢາະ ຢັດ ຫຶຣລຸ ອວດ. ໂຫຈ ກອນ ແຍະ ສາມ ກ໌ົນ ກ໌ນິ ເກ໌າະ ອອຣ ເຢາະ ຢັອຫ ໄຕ ຫລະ ພັກ ດະ ຣັອຫ ຫຣົງ ເຢຣ ກຸງ. ພັກ ທີ ນໍ ໄຕ ກ໌ນິ ອັຫ ຫລະ ກຶຣສຣູຍ໌, ຫລະ ຕັອຍຫ, ຫລະ ຕງອງ, ຫລະ ຣຶມເຈມ ແລະ ຫລະ ກ໌ບັງ ແນ່ ມາກ ແນວ.  ອາຣ ນໍ ຢັອຫ ກ໌ນິ ອັຫ ສວນ ບຣຽງ ມາກ ສວນ ສຶງ ບັງ ປສຶມ ຫລະ ຕໂລະ, ປສຶມ ລຶມດາງ, ປສຶມ ກຽລ ກັບ ສບາຍ. ນໍ ຢັອຫ ກ໌ູຍ໌ ສວນ ກຽລ ໂມຍ ມ່ອນ ອັຫ ເປລະ ບີກ ພວມ ຈີ ເລິ ເບິ. ໂຫຈ ນໍ ເກ໌າະ ເລົາ ເຢາະ ເດ ສັຫ, “ກ໌ນິ ເມິຫ ສວນ ເມິ ອິ, ກຽລ ນິ ເທຣາະ ຈີ ລຳ. ອອຣ ອິ ເລີຈ ເດ ເບິ ເທາະ!” ຢະ ເຈົາ ເກ໌ີ ແຍະ ລຸດ ບຣຽງ ກ໌ນິ ອຳ ເກ໌ີຍ ເລີຈ ເຫມິຫ ເມິ ໂມ່ຍ ເດືອ, ແລະ ນາ ອຳ ເນີງ ສັຫ ການ ເລີຈ ເກ໌ຣືອມ ບຣຽງ ນິ ເມິຫ ແນວ ອຳ ເລິ. ສນາ ເລົາ ເຢາະ ຢະ ແຍະ ກ໌ນິ ສັຫ, “ເດ, ບາ ຢັດ ດະ ນອກ ເກາະ ເອິມ! ອະ ຈີ ກ໌ູດ ດະ ກລວງ ຕັຫ ເດ ເບິ ກຽລ ໂຫຈ ຈີ ແດັຈ ອັນ ບາ ເດະ ແນ່.” ຢະ ແຍະ ເກ໌າະ ແຢັຫ ສັຫ, “ອື”   ຈາກ ກ໌ນິ ສນາ ເກ໌າະ ກ໌ູດ ດະ ກວງ ສວນ ໂຫຈ ຕັຫ ກຽລ ກ໌ນິ, ທັງ ຕັຫ ມັຫ ທັງ ຕັຫ ແດັຈ ອັນ ຢະ ແຍະ ເບິ ແນ່. 
ຍາມ ສນາ ມັຫ ບິ ແລວ ເກ໌າະ ອອຣ ເຢາະ ເດ ຫລຽນ. ນໍ ປັນ ເຢາະ ເດະ ກ໌ົນ ສີ ຫນວຍ ແລະ ສນາ ເລົາ ເຢາະ ຢະ ແຍະ ສັຫ, “ບາ ຫະ ເລົາ ບຣຽງ ເດະ ເອິມ, ຽົວ ບຣຽງ ຈີ ຕຸກ ອິ!” ນາ ເກ໌າະ ແຢັຫ ສັຫ, “ອື, ໂອະ ຈີ ອຳ ເລົາ ເມິ ເດະ.” ໄນ່ ນາ ຫນອງ ສອຣ ກຽລ ກ໌ນິ ອູນ ອັຣກ໌າຍ ອັນ ມະ ກັບ ແຫມ ເດ ເບິ.  ຍາມ ຢະ ແຍະ ກ໌າຍ ຣອດ ດະ ກ໌າງ, ມະ ນາ ເກ໌າະ ມອດ ໄດ ຫລະ ພັກ ກ໌ນິ ຄຸຫ ຈີ ຣາ ໂຫຈ ຕົມ ສອດ.   ໂຫຈ ມະ ເກ໌າະ ກ໌ູຍ໌ ກຽລ ສາມ ຫນວຍ ຕຶລເມັລ ຫລຽນ. ມະ ນາ ມາຍ໌ ສັຫ, “ບາ ເລີຈ ກຽລ ບຣຽງ ອາເດັຫ?” ຢະ ແຍະ ຕຶຣຢິຫ ສຶງ ມະ ເດ ມາຍ໌ ແນວ ນິ. ນາ ແຢັຫ ມະ ສັຫ, “ອຳ, ໂອະ ອຳ ເລີຈ, ເຢາະ ຕັຫ ອັນ ເດະ.” ມະ ນາ ເກ໌າະ ເລົາ ເຢາະ ນາ ສັຫ, “ແນວ ເມິ ເກ໌າະ ເຫມືອນ ເຢາະ, ເດ ອຳ ເລີຈ ໄນ່ ເດ ເກ໌າະ ມັຫ ບຣອມ ເຢາະ.” ໂຫຈ ມະ ມາຍ໌ ຕຶມເບາະ ສັຫ, “ເມິຫ ສວນ ເມິ, ຢັດ ມ່ອນ ເຫມິ?” ນາ ເກ໌າະ ເລົາ ມະ ເດ ເດະ ສັຫ ເມິຫ ມ່ອນ ຄີ ມ່ອນ ຄີ.  ຍາມ ມະ ນາ ເນີງ ເຈົາ ເກ໌ີ ແລວ, ມະ ເກ໌າະ ມອດ ກຽລ ກ໌ນິ ຢັອຫ ປຶຣກ໌າຍ ອັນ ເຈົາ ເກ໌ີ ເດະ, ບຣອມ ປະ ເລົາ ຄຣໍ ໂທດ ສຶງ ເມິຫ ກອນ ເດ ເລີຈ. ຍາມ ເຢາະ ກບາຣ ກ໌ົນ ເນີງ, ສນາ ເກ໌າະ ຢັອຫ ເລິງ ຢະ ແຍະ ເດະ ສັຫ, “ນຳ ບັງ ຈາງ ອະ ເກ໌າະ ໄບ ອັນ ບາ ຢັອຫ ບຣອມ…” 
 
ມະ ເດະ ຢະ ແຍະ ອຳ ເບືອນ ເລິງ ນາ ໂມ່ຍ ກຶຣລັອຫ. ໄນ່ ມະ ມ່ອກ ນາ ສັຫ, “ນຳ ບັງ ຫະ ໄບ ເລີຈ ໂມ່ຍ ເດືອ ເອິມ, ອຳ ເລົາ ຈີ ເມິຫ ເຫມິຫ ເດະ ເມິ ເກ໌າະ ຽາ.  ອັນ ເຢາະ ຈີ ເລີຈ ບາ ເກ໌າະ ຕອງ ເລົາ ນໍ ເດະ ສັຫ ການ ເລີຈ ເມິຫ ແນວ ອຳ ເລິ. ອຳ ເລົາ ຈີ ເມິຫ ກມູລ ຢົງ ມະ ເດະ ເດ ແລະ ເທິງ ເລົາ ເມິຫ ແນວ ເດ ບຶບ ເກ໌າະ ອັນ ເດືອງ ຢັອຫ ປຶຣກ໌າຍ ເອິມ!” ດະ ມື ທີ ບຣິ ຢະ ເທົາ ກ໌ນິ ກ໌ຸ ບູມ ຽັຫ ສຶຣເມິ, ຽຶມ ເດືອ ທີ ເຽະ ນາ ຈີ ຢັອຫ ດະ ບຣິ ນາ ເກ໌າະ ຽໍ ຈີ ສັງ ເລົາ ສັຫ, "ເດືອງ ປືນດຣີກ ກັບ ຫລະ ບລູ ກ໌າຍ ອັນ ຢະ ເດະ ແນ່ ເອິມ!" ເລົາ ໂຫຈ ນາ ເກ໌າະ ຈີ ຍິມ ວັຫວັຫ ເຈັນ ກ໌ູຍ໌ ຣອດ ຫຣາງ ຕູດ ຢ່າງ ມວນ ດອມ. ໂມຍ ມື ເຽະ ນາ ໂມຍ ກ໌ົນ ເມິຫ ກ໌ົນ ກ໌ຸລ ຫຽງ ຕຶມບຸມ ຍາງ ກ໌າຍ ຈໍຣໍ ຢະ ເດະ ເດ ກາລ ຈີ ຢັອຫ ລະ ດະ ບຣິ. ຫູຈ ສຶມມ່າຍ ເມັຈ ລຶງ ສຽງ ຫຶນເດຣີຍ ຫຸຣ ຫລະ ສອອງ ລແດີຈ ຢັອຫ ລແດີຈ ກ໌າຍ ຢ່າງ ດອມ ກ໌ນິ, ເກ໌າະ ອັຫ ຢະ ເທົາ ໂມຍ ກ໌ົນ ຫຶນເຽາະ ແຍຣ ເຫມືອນ ສຶງ ສອອງ ຈັອກ ຊັກ ພວມ ເດັນ ບູມ ຽັຫ ຢັດ ດະ ກຶນດຣູມ ຕູດ ສອອງ ຫນຳ ເຢຣ ກ໌າງ. ຢະ ເທົາ ກ໌ນິ ກ໌ຸ ບູມ ຽັຫ ສຶຣເມິ, ຽຶມ ເດືອ ທີ ເຽະ ນາ ຈີ ຢັອຫ ດະ ບຣິ ນາ ເກ໌າະ ຽໍ ຈີ ສັງ ເລົາ ສັຫ, “ເດືອງ ປືນດຣີກ ກັບ ຫລະ ບລູ ກ໌າຍ ອັນ ຢະ ເດະ ແນ່ ເອິມ!” ເລົາ ໂຫຈ ນາ ເກ໌າະ ຈີ ຍິມ ວັຫວັຫ ເຈັນ ກ໌ູຍ໌ ຣອດ ຫຣາງ ຕູດ ຢ່າງ ມວນ ດອມ.ໂມຍ ມື ເຽະ ນາ ໂມຍ ກ໌ົນ ເມິຫ ກ໌ົນ ກ໌ຸລ ຫຽງ ຕຶມບຸມ ຍາງ ກ໌າຍ ຈໍຣໍ ຢະ ເດະ ເດ ກາລ ຈີ ຢັອຫ ລະ ດະ ບຣິ.  ເກ໌ີ ເລົາ ເຢາະ ຢະ ເດ ສັຫ, “ ຢະ ຢະ, ສກ໌ີ ໂອະ ຈີ ຢັອຫ ດະ ບຣິ ໂຫຈ ຍາມ ບວຣ ໂອະ ຈີ ເດືອງ ປຶນດຣີກ ກັບ ຫລະ ບລູ ກ໌າຍ ຕອນ ບາ ເອິມ!”   ຢະ ເມັຈ ເຽະ ເລົາ ດຶງນິ ເກ໌າະ ເລິ ຫຶຣເຍືອມ ສຶຣເມິ, ນາ ໄຄຣຫ ແນີມ  “ຫິຫ… ຫິຫ… ຫິຫ…” ເຈັນ ກ໌ູຍ໌ ຣອດ ປະ ຫຣາງ ຕູດ, ໂຫຈ ເລົາ ສັຫ “ອື…ອື…ອື. ເລິ…ເລິ…ເລິ ສຶຣເມິ ເອັຍ. ອັນ ເມິຫ ແນວ ນິ ຢະ ເກ໌າະ ຈີ ເປາະ ກຶນຕີງ ເກາະ, ໂຫຈ ຍາມ ບວຣ ເຽະ ກ໌າຍ ຈໍຣໍ ຢະ ສຶຣເມິ ໄນ່!”   ນຳ ເຽະ ຫຽງ ກ໌ຸລ ຕຶມບຸມ ຢັອຫ ດະ ບຣິ ເພືອ ເດືອງ ຢະ ເດະ ປຶນດຣີກ ກັບ ຫລະ ບລູ ກ໌ນິ, ຢະ ຢັດ ດະ ກ໌າງ ເກ໌າະ ຢັດ ແນີມ. ສິ  ກ໌ນິ ເມັດ ມື ຕັງ ສຣວດ ເຈັນ ບວຣ ຢະ ເກ໌າະ ຢັດ ບູມ ລຶງ ຽັຫ ເຈັນ ໄບ ເກີດ ເບິ ອຳ ມັຫ. ນາ ບູມ ບຣູຈ ບູມ ບຣູຈ ເສັຫ ດະ ກຶນຕີງ ເຈັນ ແຢງ ອາຣ ເມິ ເກ໌າະ ຢິມ ສຶຍ໌ຣົຍ໌ ເມິຫ ລຶງ ອົມ ຽັຫ ໂລຈ. ຢອຣ ສັຫ ຢະ ກ໌ຸ ບູມ ຽັຫ ມາກ ເຫັງ ຕັງ ແຕງ ອັນ ນາ ຫຶນເຽາະ, ເກ໌າະ ຢອຣ ສັຫ ນາ ບູມ ຽັຫ ມາກ ລືນ ເບິ ມັຫ. ຣອດ ຍາມ ບວຣ ເຽະ ເດະ ຢະ ກ໌ົນ ທີ ຫຽງ ກ໌ຸລ ຕຶມບຸມ ເກ໌າະ ກ໌າຍ. ຍາມ ເກ໌ີ ກ໌າຍ ຣອດ ເກ໌ີ ເກ໌າະ ບາວ ດັຣ ຢັອຫ ຈໍຣໍ ຢະ ເດະ ເດ ເພືອ ຈີ ເດືອງ ປຶນດຣີກ ກັບ ບລູ ຢັອຫ ອັນ. ໄນ່ ນຳ ເກ໌ີ ພວມ ດັຣ ຢ່າງ ແລັຫ ກ໌ນິ ກຶຣແວັຫ ເກ໌ີ ເກ໌າະ ຢັອຫ ເບືອຈ ແມນ ອົມ ຽັຫ ເຈົາ ຢະ.  ເກ໌ີ ບຣູຈ ປິຈ ກ໌ນິ ແລະ ແຕງ ອັນ ເກ໌ີ ຕເລີດ ໂລລ ກດິຈ ເດາະ ເຈັນ ປຶນດຣີກ ກັບ ຫລະ ບລູ ທີ ເກ໌ີ ເສັຫ ດະ ແຄຣະ ສຳ ຫຶລດັດ ເຄືອນ ດະ ຽົງ. ຍາມ ຢະ ເກ໌ີ ກ໌ູຍ໌ ແນວ ນິ ນາ ເກ໌າະ ພຣັຽຫ ໂດດ ຢັອຫ ຣັບ ປຶນດຣີກ ກັບ ຫລະ ບລູ ເບືອນ ຢ່າງ ສຶມມ່າຍ ໂດຍ ທີ ອຳ ອັຫ ເຫມິຫ ຄຣຸກ ຕັກ ບັອຫ ໂມ່ຍ. ຢະ ເລິ ຫຶຣເຍືອມ ສຶງ ເດ ຣັບ ເບືອນ ແລະ ໄຄຣຫ ສຶນເດິຫ “ອັຫ… ອັຫ… ອັຫ… ” ສັຫ ເດ ແຢງ ເຽະ ຕເລີດ ຢັອຫ ຊຣາບ ຕູດ ສອອງ ເມັຈ ລຶງ ສຽງ “ແງ່ະ… ເອິ ເອິຫ!” ໄນ່ ເກ໌າະ ຫນອງ ເລິ ສຶງ ເກ໌ີ ອຳ ຈຸ ເຫມິຫ ມາກ.  ໂຫຈ ເຽະ ຫຽງ ກ໌ຸລ ເກ໌າະ ໂສຣະ ເຄືອນ ສັຫ, “ຫອຶຫ ຢະ. ໂອະ ເກ໌າະ ຕຶຣເກ໌ິດ ສັຫ ຈີ ຫຶງຫວາຍ ເດ, ໄນ່ ອຳ ເມິຫ ແນວ ນິ. ແຢງ ນາ ຫຶງຫວາຍ ປຶນດຣີກ ກັບ ຫລະ ບລູ ມາກ ລືນ.”  ໄນ່ ນຳ ເກ໌ີ ກ໌ູຍ໌ ຢະ ເດ ໂດດ ຣັບ ປຶນດຣີກ ກັບ ຫລະ ບລູ ຢ່າງ ແນີມ ສຶຣເມິ ໂດຍ ລັອຫ ທີ ຫຶນເຽາະ ຈຶຣແຄີຣ ຫນອງ ລຶງ ຈອາງ ກ໌ນິ, ເກ໌ີ ເກ໌າະ ອຳ ໄບ ຈຸ ຫຶຣເຍືອມ ແລະ ປຶຣວິ່ກ ໄຄຣຫ  ໂຫຈ ເດະ ຕິ ຈຶງກ໌ູລ ຢະ ເລົາ ສັຫ, “ອັຫ… ອັຫ… ອັຫ… ຢະ. ແຢງ ອິຫ ຢະ, ອັຫ… ອັຫ… ອັຫ” ແລະ ເດະ ຕິ ໂມຍ ບລັຫ ໂຕມ ລູຍ. ເກ໌ີ ໄຄຣຫ ຢະ ເດ ເຈັນ ກ໌ຣັງ ປະ ລູຍ ແລະ ເກ໌ີ ເກ໌າະ ອຳ ຕຶຣເກ໌ິດ ຈີ ຈຸ ຫຶຣເຍືອມ ເຢາະ ຢະ ເດ ໂມ່ຍ. ອັຫ ໂມຍ ກຸງ ຢັດ ດະ ກຶນດູຣ ມົກ ໂມຍ ມ່ອນ ອັຫ ເສາະ ຫຶນເຽາະ ໂມຍ ໂຕ. ເກ໌ີ ເມິຫ ເສາະ ທີ ອັຫ ຣະ ລັອຫ ຫນຳ ແລະ ກ໌ຸ ລະ ປົກ ສຶນດຣາງ ສຶງເບິ ສຶງມັຫ ເຢາະ ເສາະ ໂຕ ກ໌ບັງ. ເກ໌ີ ເມິຫ ເສາະ ກ໌ຣານ ແລະ ປຶຣຫູບ, ຍາມ ເກ໌ີ ເບືອນ ສຶງມັຫ ເກ໌ີ ອຳ ເກ໌ີຍ ປັນ ເສາະ ໂຕ ກ໌ບັງ ເບິ ບຣອມ. ໂມຍ ມື ອັຫ ກ໌ົນ ຈັບ ຈອາງ ຢັອຫ ປິຈ ດະ ຫຶນຕະ ກຸງ. ຢັດ ແດັກ ເສາະ ຫຶນເຽາະ ໂຕ ກ໌ນິ ເກ໌າະ ຢັອຫ ກ໌າບ ຈອາງ ດັຣ ຢັອຫ ດະ ກຶນດຣູມ ສອອງ. ເກ໌ີ ແນີມ ສຶຣເມິ ສຶງ ເດ ເບືອນ ບຶບ ຈອາງ. ເມືອ ເກ໌ີ ຍາງ ຢັອຫ ຣອດ ດະ ກາງ ເກ໌ຣິງ, ເກ໌ີ ເກ໌າະ ຫຶຣລຸ ອວດ ແດັກ. ຍາມ ເກ໌ີ ຫຶຣລຸ ຫນິ ເກ໌ີ ເກ໌າະ ກ໌ູຍ໌ ອັຫ ເສາະ ອີກ ໂມຍ ໂຕ ຢັດ ດະ ບືນ ອົມ, ແລະ ເກ໌າະ ພວມ ກ໌າບ ຈອາງ ເຫມືອນ ເກ໌ີ. ໄນ່ ເກ໌ີ ແຢງ ຈອາງ ເຈົາ ເສາະ ດະ ບືນ ອົມ ກ໌າບ ເຫມືອນ ເມິ ຫນຳ ລືນ ຈອາງ ເດະ ເດ. ດຶງນິ ຕັງ ແຕງ ອັນ ເກ໌ີ ຈຸ ເບິ ຈອາງ ກ໌ນິ ຕຶມເບາະ. ສນາ ເມິຫ ເມິ ເກ໌າະ ຢັດ ດຶນ ແຢງ ເຢາະ. ຍາມ ເສາະ ດະ ເກວີຍ ກຶມບຣຶງ ເສັຫ, ເສາະ ດະ ບືນ ເກ໌າະ ກຶມບຣຶງ ປຶຣກ໌າຍ. ເມືອ ກ໌ູຍ໌ ແນວ ນິ ເສາະ ຣາຍ ເກ໌າະ ຈຸ ຫຶຣເຍືອມ ແລະ ຈຸ ເບິ ຈອາງ ເກ໌ີ ມາກ ລືນ ຫມັງ. ໂຫຈ ເກ໌ີ ເລົາ ຕໍ ເສາະ ດະ ບືນ ສັຫ, “ເມ ອຳ ທາ ກຶມບຣຶງ ເສັຫ ໂອະ ຫນິ, ເມ ອຳ ເນີງ ສັຫ ໂອະ ເກ໌ີຍ ປົກ ເສາະ ເຫມືອນ ເມ ກ໌າຍ ມາກ ໂຕ ແລວ. ແຢງ ລະ ໂອະ ຈີ ປົກ ມອດ ຈອາງ ເດະ ເມ.”  ແລະ ເສາະ ໂຕ ທີ ເກ໌ີ ກ໌ູຍ໌ ບຣອມ ປະ ຈອາງ ຫນຳ ເກ໌າະ ລາຈ ຢັອຫ. ເມືອ ຈອາງ ລາຈ ຢັອຫ ແລວ ເສາະ ຣາຍ ເກ໌າະ ຈຸ ຫຶຣເຍືອມ ສຶຣເມິ, ຈາກ ກ໌ນິ ເກ໌ີ ເກ໌າະ ກ໌ອຍ ກຶລຢອງ ກ໌າຍ ຈໍຣໍ ມົກ. ຢັດ ດະ ບຣິ ໂມຍ ມ່ອນ ອັຫ ກຕາຍ ໂມຍ ໂຕ. ກຕາຍ ໂຕ ກ໌ີ ຈີ ມາຍ໌ ໂລຈ ຽຶມ ໂຕ ທີ ຢັອຫ ກ໌າຍ ສຶຣລາຍ ເວັຈ ດະ ງອຣ ກ໌ນິ.  ອັຫ ໂມຍ ມື ກຕາຍ ໂຕ ກ໌ນິ ສຶຣລາຍ ຢັອຫ ສອກ ເບິ ສອກ ມັຫ ເຫມືອນ ສຶງ ເກ໌ີ ເກ໌ີຍ ຢັອຫ ຽຶມ ມື. ເກ໌ີ ຢັອຫ ບຶບ ເສາະ ໂມຍ ໂຕ ໂຫຈ ເກ໌າະ ມາຍ໌ ສັຫ, “ເສາະ ເອີຍ! ເມ ພວມ ແຕງ ເຫມິຫ?” ເສາະ ແຢັຫ ສັຫ, “ສກ໌ີ ໂອະ ອຳ ແຕງ ເຫມິຫ.” ແລະ ເສາະ ໄກ໌ ມາຍ໌ ກຕາຍ ສັຫ, “ສນິ ເມ ຈີ ຢັອຫ ເຫມິຫ?” ກຕາຍ ແຢັຫ ສັຫ, “ໂອະ ຈີ ຢັອຫ ລະ ລະ. ໂຫຈ ກຕາຍ ເກ໌າະ ສຶຣລາຍ ຢັອຫ ບຶບ ສີມ ຕກ໌ູດ ແລະ ມາຍ໌ ສີມ ຕກ໌ູດ ກ໌ນິ ສັຫ, “ເມ ພວມ ແຕງ ເຫມິຫ?” ຕກ໌ູດ ແຢັຫ ເກ໌ີ ສັຫ, “ໂອະ ເກ໌າະ ສຶຣລາຍ ລະ ຕວີງ ກ໌ີ.”  ໂຫຈ ກຕາຍ ໄກ໌ ສຶຣລາຍ ຢັອຫ ເຈັນ ບຶບ ຫວະ, ແລະ ມາຍ໌ ສັຫ, “ຫວະ ຫວະ! ງອຣ ກ໌ີ ຈີ ຢັອຫ ດະ ເມິ?”  ເມືອ ກຕາຍ ເມັຈ ດຶງນິ ເກ໌ີ ເກ໌າະ ເນີງ ສັຫ ເດ ອຳ ເຫັຣ ນ່າມ ຫວະ. ດະ ກຶນສຶດ ກຕາຍ ເກ໌າະ ເວັຣ ກ໌າຍ ມ່ອນ ຢັດ ມ່ອນ ມັຫ ເດະ ເກ໌ີ, ແລະ ອຳ ໄບ ຢັອຫ ລະ ຢັອຫ ຕຶງຫອຍ ເຢາະ ຫວະ ໂມ່ຍ ເດືອ.  ດະ ຍາມ ນິ ອັຫ ເສືອງ ບຣິ ກອນ ມະ, ແລະ ມະ ເສືອງ ໂຕ ກ໌ນິ ໄກ໌ ຢັອຫ ເດືອງ ກອນ ຣວາຍ ໂມຍ ໂຕ ກ໌າຍ ລຽງ ຕຶມເບາະ. ຢອຣ ມະ ເສືອງ ຕຶຣແນມ ສຶງ ຣວາຍ ນິ ເມິຫ ກອນ ໂຣກ.ຽຶມ ມື ມະ ເສືອງ ໂຕ ກ໌ນິ ເກ໌າະ ຢັອຫ ສອກ ສຶງເບິ ສຶງມັຫ ອັຣກ໌າຍ ອອຣ ກອນ ເດ ມັຫ, ເຈັນ ກອນ ບືງ ກ໌ນິ ຣິຍ໌ ເຄືອນ ເລິ ຣັກ ເລິ ສຶຣເລະ.   ເມືອ ກອນ ຣວາຍ ກ໌ູຍ໌ ສັຫ ກອນ ເສືອງ ໂຕ ກ໌ນິ ກ໌ຸລ ເບລຍ, ເກ໌ີ ເກ໌າະ ຕຶຣເກ໌ິດ ຈຸ ເບິ ເຈັນ ຫລຽນ ອົມ ຕອະ.   ເມືອ ກອນ ເສືອງ ກ໌ູຍ໌ ເກ໌າະ ມາຍ໌ ສັຫ, “ແຢະ ເອີຍ ! ເມ ຢັດ ເດັນ ຫມອງ ແຕງ ເຫມິຫ ອິຫ?” ກອນ ຣວາຍ ເກ໌າະ ແຢັຫ ສັຫ, “ໂອະ ຫຶມໂປະ ອຳ ເລິ, ໂອະ ຫຶມໂປະ ສັຫ ເດ ມັຫ ເມ, ສຶງ ຕາມ ຣີດ ເດະ ອິ ນິ, ອັນ ອິ ຫຶມໂປະ ແນວ ເມິ ເກ໌າະ ຈີ ຕອງ ແຕງ ແນວ ນິ.”  ເມືອ ກຕາຍ ສຶຣລາຍ ກ໌າຍ ກ໌ູຍ໌ ເກ໌າະ ມາຍ໌ ສັຫ, “ເມ ເດັນ ຢາມ ແຕງ ເຫມິຫ?” ກອນ ເສືອງ ເກ໌າະ ປຶນຕູນ ກຕາຍ ເດະ ສັຫ, “ກອນ ຣວາຍ ສັຫ ເດ ຫຶມໂປະ ເລົາ ເກ໌ີ ເບືອນ ມັຫ ໂອະ, ແລະ ເກ໌ີ ເກ໌າະ ຫນອງ ຢັດ ກຶມບັນ ສັຫ ຈີ ມັຫ ໂອະ ອັນ ເບືອນ. ໂອະ ທຸກ ຫຶຣເຍືອມ ອຳ ເນີງ ຈີ ແຕງ ແນວ ເມິ.”  ນຳ ເຫຣິງ ຣວາຍ ອຳ ເມິຫ ໂຕ ທີ ອັຫ ລັອຫ ງາຈ ເຫມືອນ ດະ ຽຶມ ມື ກ໌ີ. ແລະ ສຶມລັບ ທຣາກ ດະ ຍາມ ເຢິ ເກ໌ີ ເກ໌າະ ເມິຫ ໂຕ ທີ ອັຫ ຫຣາງ ປະ ລວງ ເບິຫ ແລະ ລວງ ຕັລ ເຫມືອນ ໂຕ ສຶງ ບັງ. ອັຫ ໂມຍ ມື ຣວາຍ ຢັອຫ ມາຍ໌ ທຣາກ ເລົາ ສັຫ, “ເມ ເມິຫ ໂຕ ທີ ຫນຳ ປຶຣເວີຍ ບຣຽງ, ແຕງ ເຫມິຫ ເມ ຫນອງ ອັນ ກຶມຫມຸ ມນຸດ ກ໌າ ບັກ ກຶນດຣອງ ເມ ເບືອນ. ແລະ ທຣາກ ເກ໌າະ ຕອບ ເກ໌າະ ແຢັຫ ຣວາຍ ສັຫ, “ເກ໌າະ ຢອຣ ສັຫ ມນຸດ ນໍ ອັຫ ປັນຍາ.” ຣວາຍ ໄກ໌ ມາຍ໌ ທຣາກ ສັຫ, “ປັນຍາ ເກ໌ີ ເມິຫ ແນວ ເມິ ອິຫ?” ທຣາກ ແຢັຫ ຣວາຍ ສັຫ, “ເອິຫ! ອັນ ເມ ຈຸ ເນີງ ສຶຣເມິ ເມ ເກ໌າະ ຫັກ ຢັອຫ ມາຍ໌ ນໍ ໂຫະ ເຈິມ. ລັງ ຈາກ ກ໌ນິ ຣວາຍ ເກ໌າະ ຢັອຫ ເດັນ ເກາະ ມນຸດ ດະ ມ່ອນ ນໍ ເສັຫ ບຣາຍ. ເມືອ ກຶມຫມຸ ມນຸດ ຢັອຫ ປະ ບຣາຍ ເກ໌ີ ເກ໌າະ ບຶບ ຣວາຍ. ໂຫຈ ຣວາຍ ເກ໌າະ ມາຍ໌ ມນຸດ ສັຫ, “ໂອະ  ເມັຈ ທຣາກ ເລົາ ສັຫ ເມ ອັຫ ປັນຍາ, ຄຣໍ ອັນ ໂອະ ແຢງ ແດັກ ອິຫ.” ມນຸດ ແຢັຫ ຣວາຍ ເລົາ ສັຫ, “ ເອິຫ! ອັຫ. ໄນ່ ໂອະ ອຳ  ເບືອນ ເດ ອັຣມຶດ ໂອະ ອູນ ດະ ກ໌າງ. ອັນ ເມ ຈຸ ກ໌ູຍ໌ ສຶຣເມິ ເມ  ເກ໌າະ ເດັນ ເກາະ ຄີ ໂອະ ຈີ ກ໌າຍ ເດືອງ ດະ ກ໌າງ ອັນ ເມ ແຢງ.” ແລະ ມນຸດ ໄກ໌ ເລົາ ສັຫ, “ຄຸງ ໂອະ ເງາະ ເມ ຈີ ດຸ ເປິຫ ກາລ ໂອະ ຈີ ກ໌າຍ ຣອດ.” ຣວາຍ ໄກ໌ ເລົາ ເຢາະ ມນຸດ ສັຫ, “ເອິຫ! ອັນ ເມ ເງາະ ໂອະ ຈີ ດຸ ເປິຫ, ເມ ເກ໌າະ ເດືອງ ຈເມິ ບລອງ ກ໌າຍ ຕຸກ ໂອະ ປຶກຕັກ ອູນ ດະ ຕູດ ສອອງ ກ໌ີ ເຈິມ.” ມນຸດ ເກ໌າະ ຢັອຫ ເດືອງ ຈເມິ ບລອງ ກ໌າຍ ຕຸກ ຣວາຍ ປຶກຕັກ ອູນ ດະ ຕູດ ສອອງ.  ຍາມ ເຢິ ຍາມ ຫຶນນ່າຍ ກ໌າຍ ເບືອນ ມາກ ປີ ມາກ ນຶມ ແລວ. ອັຫ ແບະ ເປະ (3) ໂຕ, ອັຫ ຢົງ, ມະ ແລະ ກອນ ຢັດ ບຣອມ ເຢາະ.  ນໍ ອອຣ ເຢາະ ຢັອຫ ສອກ ມັຫ ຈິດ. ຢົງ ແບະ ຢັອຫ ກາລ, ມະ ແລະ ກອນ ຍາງ ແຣັຈ ກຶນຫນິ. ນໍ ຢັອຫ ສອກ ເບິ ຈິດ ຽຶມ ມື, ເພືອ ແຕງ ອັນ ລັອຫ ນໍ ກ໌ຸລ ເຄືອນ ແລະ ອັຫ ກ໌ຣັງ ອັຫ ແຣງ.  ອັຫ ຫຣຶນ ຕຶຣນັອງ ກຶນໂມຍ ທີ ປອດ ຄາມ ອົມ ຢັອຫ ລອງ ບລັຫ ໂຫະ ເບືອນ. ໄນ່ ດະ ກຶນດຣູມ ຕຶຣນັອງ ກ໌ນິ ໄກ໌ ອັຫ ຍັກ ຢັດ ເດັນ ເພົາ ດະ ຫນິ. ດຶງນິ ນໍ ເນີງ ສັຫ ອັຫ ຍັກ ຢັດ ຫນິ ນໍ ຕັງ ອຳ ສາມາດ ຈີ ຄາມ ຕຶຣນັອງ ກ໌ນິ ເບືອນ. ອັນ ນໍ ຫັກ ນື່ ຄາມ ຍັກ ກ໌ນິ ເກ໌າະ ຈີ ມັຫ ນໍ, ຢອຣ ແນວ ນິ ຕັງ ແຕງ ອັນ ນໍ ຢັອຫ ອຳ ເບືອນ.  ມະ ແບະ ກ໌ອຍ ແຢັຫ ຫລຽນ ສັຫ, “ເມິຫ ໂອະ ເອງ ທີ ກຶມລັງ ຢັອຫ. ໂອະ ລັອຫ ອຳ ຫນຳ ແລະ ອຳ ກ໌ຸລ ໂອະ ກຶມລັງ ຈີ ຢັອຫ ເບິ ຈິດ ທີ ເບລຍ ຢັດ ລອງ ໂຫະ.”  ໄນ່ ຍັກ ເກ໌າະ ແຢັຫ ສຽງ ແຣງ ເສັຫ ນາ ສັຫ, “ໂອະ ອຳ ເສືອ, ໂອະ ຈີ ຫລຽນ ເບິ ບາ ຄນິ່ ແລະ.”
ມະ ແບະ ກ໌ອຍ ແຢັຫ ຫລຽນ ສັຫ, “ເມິຫ ໂອະ ເອງ ທີ ກຶມລັງ ຢັອຫ. ໂອະ ລັອຫ ອຳ ຫນຳ ແລະ ອຳ ກ໌ຸລ ໂອະ ກຶມລັງ ຈີ ຢັອຫ ເບິ ຈິດ ທີ ເບລຍ ຢັດ ລອງ ໂຫະ.” ໄນ່ ຍັກ ເກ໌າະ ແຢັຫ ສຽງ ແຣງ ເສັຫ ນາ ສັຫ, “ໂອະ ອຳ ເສືອ, ໂອະ ຈີ ຫລຽນ ເບິ ບາ ຄນິ່ ແລະ.” ອັຫ ​ເທວາດາ ​ໂມຍ ​ອົງ ​ຽູຣ ​ດຶນ ​ປຶນເກລະ ​ລັອຫ ​ເດ ​ດະ ​ລວງ ​ເຢຣ ​ບລັຫ ​ຫຳ, ​ມ່ອນ ​ປຶນດຣັກ ​ປອກ ​ແນວ ​ຫອຶຣ ​ເພືອ ​ອັນ ​ເສຄາຣີຢາ ​ກ໌ູຍ໌. [1:12] ເມືອ ​ເສຄາຣີຢາ ​ກ໌ູຍ໌ ​ເທວາດາ ​ອົງ ​ກ໌ນິ ​ເກ໌ີ ​ເກ໌າະ ​ທຣັນ ​ແລະ ​ເງາະ. [1:13] ໄນ່ ​ເທວາດາ ​ເລົາ ​ເຢາະ ​ເກ໌ີ ​ສັຫ, ​“ເສຄາຣີຢາ, ​ເມ ​ຫະ ​ເງາະ. ພຣະ ​ເຈົາ ​ເບືອນ ​ເມັຈ ​ຫຶຣເລາະ ​ອອນວອນ ​ເດະ ​ເມ ​ແລວ. ຢະ ​ເອລີສາເບັດ ​ກຶມບຣະ ​ເດະ ​ເມ ​ຈີ ​ອັຫ ​ກອນ ​ຈຶມເບຣາະ ​ໂມຍ ​ກ໌ົນ, ​ອັນ ​ປຶນເມິຫ ​ສຶງເມິຫ ​ກອນ ​ກ໌ນິ ​ເມິຫ ​ຕະ ​ໂຢຫັນ. [1:14] ເມ ​ຈີ ​ເລິ ​ກລອງ ​ດອມ ​ຫຶຣເຍືອມ ​ສຶຣເມິ, ​ແລະ ​ກ໌ຶ ​ກ໌ົນ ​ເກ໌າະ ​ຈີ ​ເລິ ​ຫຶຣເຍືອມ ​ສຶງ ​ກອນ ​ງາກ ​ກ໌ນິ ​ກ໌າຍ ​ເກີດ, [1:15] ຢອຣ ​ສັຫ ​ເກ໌ີ ​ຈີ ​ເມິຫ ​ກ໌ົນ ​ສຶມຄັນ ​ດະ ​ແສງ ​ມັດ ​ເດະ ​ພຣະ ​ເຈົາ. ເກ໌ີ ​ຈີ ​ອຳ ​ເອືອກ ​ບູຈ ​ອາງຸນ ​ແລະ ​ບູຈ ​ແນວ ​ສຶງບັງ. ກອນ ​ງາກ ​ກ໌ົນ ​ກ໌ນິ ​ຈີ ​ກິຍ໌ ​ຕຶມບົຫ ​ລຶງ ​ພຣະ ​ຫຶມມາລ ​ບໍຣີສຸດ ​ຕັງ ​ເງືອນ ​ເກ໌ີ ​ຢັດ ​ກລວງ ​ລູຍ ​ມະ. [1:16] ເກ໌ີ ​ຈີ ​ອອຣ ​ຽັນເຽືອ ​ອິສຣາເອັນ ​ກ໌ຶ ​ກ໌ົນ ​ເວັຣ ​ກ໌າຍ ​ເສືອ ​ພຣະ ​ເຈົາ ​ເດະ ​ນໍ ​ຫຶມເມະ. [1:17] ເກ໌ີ ​ຈີ ​ສຶຣລາຍ ​ຢັອຫ ​ກາລ ​ພຣະ ​ເຈົາ ​ໂດຍ ​ຫຶຣເຍືອມ ​ກາ ​ແລະ ​ອັຫ ​ຣິດເດດ ​ເຫມືອນ ​ດົກ ​ເອລີຢາ. ເກ໌ີ ​ຈີ ​ອັນ ​ຢົງ ​ເວັຣ ​ກ໌າຍ ​ເລິ ​ເຢາະ ​ກອນ ​ແລະ ​ອັນ ​ກ໌ົນ ​ເຢາະເກ໌ີ ​ນື່ ​ອຳ ​ເກ໌ີຍ ​ຫຶມແຍັງ ​ບຣຽງ, ​ເວັຣ ​ກ໌າຍ ​ເມິຫ ​ກ໌ົນ ​ເລິ ​ກ໌ົນ ​ສອບທຳ. ເກ໌ີ ​ຈີ ​ຢັອຫ ​ມ່ອກ ​ອັນ ​ກຶມຫມຸ ​ມນຸດ ​ກ໌ຶ ​ກ໌ົນ ​ກ໌າຍ ​ກຽມ ​ເກາະ ​ຕຶງຣັບ ​ພຣະ ​ເຈົາ.” [1:29] ມາຣີອາ ​ວີຣ ​ສຶງ ​ເມັຈ ​ເທວາດາ ​ເລົາ ​ດຶງນິ, ​ແລະ ​ນາ ​ເກ໌າະ ​ຢັດ ​ຕຶຣເກ໌ິດ ​ດະ ​ຫຶຣເຍືອມ ​ເດ ​ສັຫ ​ກຶຣລັອຫ ​ໂສຣະ ​ເດະ ​ເທວາດາ ​ເມິຫ ​ເຫມິຫ ​ສຶຣເມິ? [1:30] ໂຫຈ ​ເທວາດາ ​ໄກ໌ ​ເລົາ ​ເຢາະ ​ນາ ​ຕຶມເບາະ ​ສັຫ, ​“ມາຣີອາ ​ເອີຍ! ​ຫະ ​ເງາະ ​ຫະ ​ຫຶງຫວາຍ ​ເອິມ ​ນາງ, ​ຢອຣ ​ສັຫ ​ບາ ​ເມິຫ ​ກ໌ົນ ​ເຢາະ ​ພຣະ ​ເຈົາ ​ເບືອນ ​ໂພດ ​ຕຶຣແນມ. [1:31] ແຢງ ​ເອິມ. ບາ ​ຈີ ​ກດູມ ​ກອນ ​ໂຫຈ ​ອັຫ ​ເມິຫ ​ຈຶມເບຣາະ, ​ອັນ ​ປຶນເມິຫ ​ສຶງເມິຫ ​ເຢສູ. [1:32] ກອນ ​ບາ ​ອັຫ ​ກ໌ນິ ​ຈີ ​ເມິຫ ​ກ໌ົນ ​ສຶມຄັນ, ​ບຣຽງ ​ຈີ ​ກເອີຍ ​ເກ໌ີ ​ເມິຫ ​ກອນ ​ເດະ ​ພຣະ ​ເຈົາ ​ເຢາະເກ໌ີ ​ຽົງ ​ປຶຣເວີຍ ​ໂລຈ ​ຽຶມ ​ແນວ. ພຣະ ​ເຈົາ ​ຈີ ​ອັນ ​ເກ໌ີ ​ເມິຫ ​ກສັດ ​ເຫມືອນ ​ກສັດ ​ດາວິດ ​ຽັນເຽືອ ​ເດະ ​ເກ໌ີ. [1:33] ເກ໌ີ ​ຈີ ​ປົກຄອງ ​ຽັນເຽືອ ​ເດະ ​ຢາໂຄບ ​ເຢາະເກ໌ີ ​ເມິຫ ​ກ໌ົນ ​ອິສຣາເອັນ, ​ແລະ ​ອະນາຈັກ ​ເດະ ​ເກ໌ີ ​ຈີ ​ອຳ ​ອັຫ ​ມື ​ສຶດ ​ມື ​ໂລຈ ​ໂມ່ຍ ​ເດືອ.” ຢັດ ​ຢັອຫ ​ອຳ ​ເຫຣິງ ​ມາຣີອາ ​ເກ໌າະ ​ບາວ ​ຢັອຫ ​ເຫິບ ​ເອລີສາເບັດ ​ກັບ ​ເສຄາຣີຢາ ​ດະ ​ມົກ ​ແຄວງ ​ຢູດາຍ, ​ເມືອງ ​ມ່ອນ ​ສນາ ​ຢັດ. [1:40] ນາ ​ກ໌ູດ ​ດະ ​ກລວງ ​ກ໌າງ ​ເສຄາຣີຢາ ​ໂຫຈ ​ມາຍ໌ ​ສຶມມ່າຍ ​ເລິ ​ເອລີສາເບັດ. [1:41] ເມືອ ​ຢະ ​ເອລີສາເບັດ ​ເມັຈ ​ກຶຣລັອຫ ​ສຶມມ່າຍ ​ເລິ ​ເດະ ​ຢະ ​ມາຣີອາ, ​ກອນ ​ດະ ​ກລວງ ​ລູຍ ​ນາ ​ເກ໌າະ ​ຫຶມບຶຣ ​ແຣງ. ໂຫຈ ​ຢະ ​ເອລີສາເບັດ ​ເກ໌າະ ​ກິຍ໌ ​ຕຶມບົຫ ​ລຶງ ​ພຣະ ​ຫຶມມາລ ​ບໍຣີສຸດ. [1:42] ນາ ​ຣຶມເອີຍ ​ເລົາ ​ສັຫ, ​“ບາ ​ເມິຫ ​ຈຶມກຶນ ​ໂມຍ ​ກ໌ົນ ​ເຢາະເກ໌ີ ​ເບືອນ ​ຣັບ ​ພຣະ ​ພອນ ​ມາກ ​ລືນ ​ຈຶມກຶນ ​ກ໌ົນ ​ເມິ ​ບັງ. ກອນ ​ເຢາະ ​ບາ ​ກດູມ ​ຢັດ ​ກລວງ ​ລູຍ ​ກ໌ນິ ​ເກ໌າະ ​ເບືອນ ​ຣັບ ​ພຣະ ​ພອນ ​ເຫມືອນ ​ເຢາະ. [1:43] ໂອະ ​ເບືອນ ​ຣັບ ​ກຽດ ​ສຶຣເມິ ​ສຶງ ​ບາ ​ກ໌າຍ ​ເຫິບ ​ກ໌າຍ ​ຈອລ ​ໂອະ, ​ຢອຣ ​ສັຫ ​ບາ ​ເມິຫ ​ມະ ​ເດະ ກອນ ​ຈຶມເບຣາະ ​ເຢາະເກ໌ີ ​ຈີ ​ຽູຣ ​ເກີດ ​ເມິຫ ​ພຣະ ​ເຈົາ. [1:44] ແຢງ ​ອິຫ! ​ນຳ ​ໂອະ ​ເມັຈ ​ສຽງ ​ບາ ​ໂສຣະ, ​ກອນ ​ດະ ​ກລວງ ​ລູຍ ​ໂອະ ​ເກ໌າະ ​ຫຶມບຶຣ ​ໂດຍ ​ຫຶຣເລາະ ​ເລິ ​ຫຶຣເຍືອມ. [1:45] ບາ ​ເມິຫ ​ຈຶມກຶນ ​ເຢາະເກ໌ີ ​ເບືອນ ​ຣັບ ​ພຣະ ​ພອນ ​ມາກ, ​ຢອຣ ​ບາ ​ດືມ ​ສຶຣເມິ ​ສັຫ ​ກຶຣລັອຫ ​ໂສຣະ ​ເດະ ​ພຣະ ​ເຈົາ ​ເຢາະ ​ເທວາດາ ​ຣອດ ​ມ່ອກ ​ບາ ​ກ໌ນິ ​ຈີ ​ເມິຫ ​ສຶຣເມິ.” [3:15] ບືງ ​ກ໌ົນ ​ຢັດ ​ຫນິ ​ອອຣ ​ເຢາະ ​ອັຫ ​ຫຶຣເລາະ ​ວັງ ​ມາກ ​ເຄືອນ, ​ແລະ ​ຈມັ່ນ ​ກ໌ນິ ​ນໍ ​ເກ໌າະ ​ຕຶຣເກ໌ິດ ​ດະ ​ກລວງ ​ຫຶຣເຍືອມ ​ສັຫ ​ໂຢຫັນ ​ເມິຫ ​ພຣະ ​ຄຣິດ ​ກ໌ົນ ​ເຢາະເກ໌ີ ​ຈີ ​ກ໌າຍ ​ຽອຍ ​ສົນສາດ ​ອິສຣາເອັນ ​ກ໌ນິ ​ສັຫຣຶຫ? [3:16] ໂຢຫັນ ​ເກ໌າະ ​ແຢັຫ ​ນໍ ​ເດະ ​ສັຫ, ​“ໂອະ ​ອັນ ​ບໍ ​ຣັບ ​ຣີດ ​ຽຸບ ​ເຢາະ ​ອົມ ​ປລັອຫ, ​ໄນ່ ​ຈີ ​ອັຫ ​ໂມຍ ​ກ໌ົນ ​ທີ ​ອັຫ ​ຣິດເດດ ​ປຶຣເວີຍ ​ໂອະ. ໂອະ ​ຫນອງ ​ອຳ ​ສົມຄວນ ​ຈີ ​ເມິຫ ​ຄອຍ ​ກັຫ ​ຈເມິ ​ເກີບ ​ເດະ ​ເກ໌ີ ​ສຳ. ເກ໌ີ ​ກ໌ົນ ​ກ໌ນິ ​ຈີ ​ອັນ ​ບໍ ​ຣັບ ​ຣີດ ​ຽຸບ ​ເຢາະ ​ພຣະ ​ຫຶມມາລ ​ບໍຣີສຸດ ​ແລະ ​ເຢາະ ​ເພຣືອ. [3:17] ເກ໌ີ ​ຈີ ​ຕຶມຫຽກ ​ກ໌ົນ ​ເລິ ​ກັບ ​ກ໌ົນ ​ສົວ ​ຢັດ ​ບູດ ​ເມິ ​ບູດ ​ເດ. ເກ໌ີ ​ເຫມືອນ ​ກ໌ົນ ​ຈັບ ​ຫຶມປຽຣ ​ເກາະ ​ຈີ ​ກ໌ູມ ​ຈີ ​ເຢິຣ ​ເຫງາະ ​ອັນ ​ຈເມາະ, ​ເພືອ ​ຈີ ​ຕຶມຫຽກ ​ກ໌າຍ ​ກດອນ ​ອູນ ​ດະ ​ຈໂອະ. ໄນ່ ​ເຫງາະ ​ເຢາະເກ໌ີ ​ໂກງ ​ກ໌ນິ ​ຈີ ​ປອກ ​ປິຈ ​ດະ ​ເພຣືອ ​ມ່ອນ ​ອຳ ​ອັຫ ​ຍາມ ​ບີດ ​ໂມ່ຍ ​ບັດ.”  ​ໂຫຈ ​ໂຫຣຍ ​ສາຕານ ​ເກ໌າະ ​ອອຣ ​ພຣະ ​ເຢສູ ​ເຄືອນ ​ດະ ​ມ່ອນ ​ຽົງ. ຢັດ ​ດະ ​ຫນິ ​ເກ໌ີ ​ເກ໌າະ ​ປຶນເກລະ ​ຽຶມ ​ມ່ານ ​ເມືອງ ​ຽຶມ ​ອະນາຈັກ ​ດະ ​ໂລກ ​ກ໌ີ ​ອັນ ​ພຣະ ​ເຢສູ ​ແຢງ ​ກຶນໂມຍ ​ຣຶບຍັບ ​ມັດ. [4:6] ໂຫຈ ​ເລົາ ​ສັຫ, ​“ໂອະ ​ຈີ ​ມອບ ​ຣິດເດດ ​ແລະ ​ຄອງ ​ຣມາງ ​ປຕຶງ ​ໂລຈ ​ດະ ​ອະນາຈັກ ​ທຶຣກ໌ີ ​ອັນ ​ເມ ​ເດະ, ​ຢອຣ ​ສັຫ ​ຽຶມ ​ແນວ ​ເບືອນ ​ມອບ ​ອັນ ​ໂອະ ​ເດະ ​ໂລຈ, ​ໂອະ ​ອັຫ ​ສິດ ​ຈີ ​ອັນ ​ເມິ ​ເດະ ​ເກ໌າະ ​ເບືອນ. [4:7] ເມິຫ ​ດຶງນິ ​ອັນ ​ເມ ​ຫັກ ​ກຶມນູນ ​ຽູຣ ​ນົບ ​ນາມັດສການ ​ໂອະ, ​ດຸຫ ​ສິງ ​ເຢາະ ​ເມ ​ກ໌ູຍ໌ ​ທຶຣກ໌ີ ​ເກ໌າະ ​ຈີ ​ເມິຫ ​ເດະ ​ເມ ​ປະ ​ໂລຈ.”  ຕໍ ​ຢັອຫ ​ສາຕານ ​ເກ໌າະ ​ອອຣ ​ພຣະ ​ເຢສູ ​ຢັອຫ ​ດະ ​ກຸງ ​ເຢຣູສາເລັມ ​ແລະ ​ດຶນ ​ດະ ​ກຶນດູຣ ​ວີຫານ, ​ໂຫຈ ​ເລົາ ​ເຢາະ ​ພຣະ ​ເຢສູ ​ສັຫ, ​“ອັນ ​ເມ ​ຫັກ ​ເມິຫ ​ກອນ ​ເດະ ​ພຣະ ​ເຈົາ ​ເກ໌າະ ​ລອງ ​ເຈັນ ​ຽູຣ ​ຈາກ ​ກຶນດູຣ ​ວີຫານ ​ກ໌ີ ​ແຢງ ​ແນີ່ມ.” [4:10] ຢອຣ ​ປຶມ ​ພຣະ ​ຄຳ ​ເບືອນ ​ກອຈ ​ອູນ ​ເລົາ ​ສັຫ, ​“ພຣະ ​ເຈົາ ​ຈີ ​ອັນ ​ເທວະດາ ​ເດະ ​ເກ໌ີ ​ຣັກສາ ​ເມ ​ອູນ. ພຣະ ​ເຢສູ ​ສຶຣລາຍ ​ກ໌າຍ ​ດະ ​ເມືອງ ​ນາສາເຣັດ ​ເຢາະເກ໌ີ ​ເມິຫ ​ເມືອງ ​ມ່ອນ ​ເດ ​ຣິຍ໌ ​ເຄືອນ. ຢັດ ​ດະ ​ສິ ​ກ໌ນິ ​ເມິຫ ​ສິ ​ສຣິ ​ສິ ​ຫຶຣລຸ ​ເດະ ​ກ໌ົນ ​ຽີວ, ​ພຣະ ​ເຢສູ ​ເກ໌າະ ​ຢັອຫ ​ກ໌ູດ ​ກລວງ ​ໂຣງ ​ສຸມລຸມ ​ເຫມືອນ ​ດົກ ​ເກ໌ີ ​ເກ໌ີຍ ​ແຕງ. ແລະ ​ເຣິຫ ​ດຶນ ​ເພືອ ​ຈີ ​ອານ ​ພຣະ ​ຄຳ ​ເດະ ​ພຣະ ​ເຈົາ ​ອັນ ​ບຣຽງ ​ຫຶມແຍັງ. [4:17] ນໍ ​ມອດ ​ນັງສື ​ປັຣ ​ເອສາຢາ ​ກ໌ົນ ​ເຢາະເກ໌ີ ​ປຶນຕູນ ​ຫຶຣເລາະ ​ເດະ ​ພຣະ ​ເຈົາ ​ກ໌ນິ ​ເຫຢີຣ ​ອັນ ​ເຢາະ ​ພຣະ ​ເຢສູ. ເມືອ ​ເກ໌ີ ​ລາຣ ​ນັງສື ​ກ໌ນິ ​ເກ໌າະ ​ບຶບ ​ກຶຣລັອຫ ​ກອຈ ​ອູນ ​ເລົາ, [4:31] ພຣະ ​ເຢສູ ​ຽູຣ ​ຣອດ ​ດະ ​ເມືອງ ​ກາເປນາອູມ ​ແຄວງ ​ຄາລີເລ, ​ໂຫຈ ​ເກ໌ີ ​ເກ໌າະ ​ສອນ ​ພຣະ ​ຄຳ ​ພຣະ ​ເຈົາ ​ອັນ ​ນໍ ​ເດະ ​ດະ ​ສິ ​ຫຶຣລຸ. [4:32] ເມືອ ​ບືງ ​ນໍ ​ເມັຈ ​ກຶຣລັອຫ ​ສອນ ​ເດະ ​ເກ໌ີ ​ນໍ ​ເກ໌າະ ​ອອຣ ​ເຢາະ ​ວີຣ ​ດະ ​ກລວງ ​ຫຶຣເຍືອມ, ​ຢອຣ ​ສັຫ ​ເກ໌ີ ​ສອນ ​ນໍ ​ກຶນດຣິ ​ໂດຍ ​ອັຫ ​ຣິດເດດ ​ສຶງ ​ກ໌າຍ ​ຈາກ ​ພຣະ ​ເຈົາ. [4:33] ຢັດ ​ດະ ​ກລວງ ​ໂຣງ ​ສຸມລຸມ ​ກ໌ນິ ​ອັຫ ​ຈຶມເບຣາະ ​ໂມຍ ​ກ໌ົນ ​ອັຫ ​ໂຫຣຍ ​ກ໌ູດ. ເກ໌ີ ​ແຫດ ​ສຽງ ​ແຣງ ​ເຄືອນ ​ສັຫ, ​ [4:34] “ເຢິຫ! ​ພຣະ ​ເຢສູ ​ກ໌ົນ ​ນາສາເຣັດ, ​ເມ ​ຣອດ ​ຍຸງ ​ອິ ​ແຕງ ​ເຫມິຫ, ​ເມ ​ຈີ ​ຣອດ ​ພານ ​ອິ ​ປິຈ ​ຣຶຫ? ​ໂອະ ​ເນີງ ​ສັຫ ​ເມ ​ເມິຫ ​ເມິ. ເມ ​ເມິຫ ​ກ໌ົນ ​ບໍຣີສຸດ ​ເດະ ​ພຣະ ​ເຈົາ.” [4:31] ພຣະ ​ເຢສູ ​ຽູຣ ​ຣອດ ​ດະ ​ເມືອງ ​ກາເປນາອູມ ​ແຄວງ ​ຄາລີເລ, ​ໂຫຈ ​ເກ໌ີ ​ເກ໌າະ ​ສອນ ​ພຣະ ​ຄຳ ​ພຣະ ​ເຈົາ ​ອັນ ​ນໍ ​ເດະ ​ດະ ​ສິ ​ຫຶຣລຸ. [4:32] ເມືອ ​ບືງ ​ນໍ ​ເມັຈ ​ກຶຣລັອຫ ​ສອນ ​ເດະ ​ເກ໌ີ ​ນໍ ​ເກ໌າະ ​ອອຣ ​ເຢາະ ​ວີຣ ​ດະ ​ກລວງ ​ຫຶຣເຍືອມ, ​ຢອຣ ​ສັຫ ​ເກ໌ີ ​ສອນ ​ນໍ ​ກຶນດຣິ ​ໂດຍ ​ອັຫ ​ຣິດເດດ ​ສຶງ ​ກ໌າຍ ​ຈາກ ​ພຣະ ​ເຈົາ. [4:33] ຢັດ ​ດະ ​ກລວງ ​ໂຣງ ​ສຸມລຸມ ​ກ໌ນິ ​ອັຫ ​ຈຶມເບຣາະ ​ໂມຍ ​ກ໌ົນ ​ອັຫ ​ໂຫຣຍ ​ກ໌ູດ. ເກ໌ີ ​ແຫດ ​ສຽງ ​ແຣງ ​ເຄືອນ ​ສັຫ, ​ [4:34] “ເຢິຫ! ​ພຣະ ​ເຢສູ ​ກ໌ົນ ​ນາສາເຣັດ, ​ເມ ​ຣອດ ​ຍຸງ ​ອິ ​ແຕງ ​ເຫມິຫ, ​ເມ ​ຈີ ​ຣອດ ​ພານ ​ອິ ​ປິຈ ​ຣຶຫ? ​ໂອະ ​ເນີງ ​ສັຫ ​ເມ ​ເມິຫ ​ເມິ. ເມ ​ເມິຫ ​ກ໌ົນ ​ບໍຣີສຸດ ​ເດະ ​ພຣະ ​ເຈົາ.” [5:5] ສີໂມນ ​ແຢັຫ ​ສັຫ, ​“ອະຈານ ​ເອີຍ! ​ອິ ​ອອຣ ​ເຢາະ ​ສອກ ​ຕັງ ​ເງືອນ ​ຈຶມໂກະ ​ຫຶນເຽິ ​ຈຳ ​ສລອດ ​ບັຫ ​ເກ໌າະ ​ອຳ ​ເບືອນ ​ກະ ​ໂມ່ຍ ​ໂຕ, ​ໄນ່ ​ອິ ​ຈີ ​ຫຢົວ ​ປຽູຣ ​ເຫມືອນ ​ສຶງ ​ເມ ​ມ່ອກ.” [5:6] ດຶງນິ ​ນໍ ​ເກ໌າະ ​ປຽູຣ ​ມອງ ​ກ໌ນິ ​ໂຫຈ ​ເຽິຫ ​ເຄືອນ ​ກ໌ູຍ໌ ​ກະ ​ວັດ ​ມາກ, ​ຈຳ ​ມອງ ​ເດະ ​ນໍ ​ຫນອງ ​ແດັກ ​ຈີ ​ຕຶຣເຕັຈ. [5:7] ໂຫຈ ​ນໍ ​ເກ໌າະ ​ຕກ໌ວາຈ ​ແຫດ ​ເຢາະ ​ກ໌ູ ​ບຶງເກ໌ີ ​ຢັດ ​ດະ ​ຈລອງ ​ເຫລັມ ​ກ໌ບັງ ​ອັນ ​ກ໌າຍ ​ຽອຍ ​ກັຫ ​ກະ. ເມືອ ​ນໍ ​ຽອຍ ​ເຢາະ ​ກັຫ ​ໂຫຈ ​ແລວ ​ເກ໌າະ ​ເບືອນ ​ກະ ​ກິຍ໌ ​ຈລອງ ​ປບາຣ ​ເຫລັມ ​ຈຳ ​ຈລອງ ​ເດະ ​ນໍ ​ຫນອງ ​ແດັກ ​ຈີ ​ກຶມປຸຫ. [5:8] ຍາມ ​ສີໂມນ ​ເປໂຕຣ ​ເບືອນ ​ກ໌ູຍ໌ ​ດຶງນິ, ​ເກ໌ີ ​ເກ໌າະ ​ກຶມນູນ ​ຽູຣ ​ນົບ ​ພຣະ ​ເຢສູ ​ໂຫຈ ​ເລົາ ​ສັຫ, ​“ນາຍ ​ເອີຍ! ​ຄຣໍ ​ອັນ ​ເມ ​ດຸ ​ຽະ ​ໂອະ ​ເຈິມ. ໂອະ ​ເມິຫ ​ກ໌ົນ ​ມ່າບ ​ອຳ ​ເທຣາະ ​ຈີ ​ຢັດ ​ເລັຫ ​ເມ.” ພຣະ ​ເຢສູ ​ເດະ ​ຕິ ​ຢັອຫ ​ຍັກ ​ລັອຫ ​ເກ໌ີ ​ໂຫຈ ​ເລົາ ​ສັຫ, ​“ໂອະ ​ບໍ ​ຫຶຣເຍືອມ ​ແລວ, ​ອັນ ​ຫູຣ ​ອັນ ​ຫເອບ ​ເດະ ​ເມ ​ເລິ ​ເຈິມ.” ດະ ​ຈມັ່ນ ​ກ໌ນິ ​ລັອຫ ​ເດະ ​ເກ໌ີ ​ເກ໌າະ ​ເລິ ​ຈແອີດ. [5:14] ໂຫຈ ​ພຣະ ​ເຢສູ ​ເກ໌າະ ​ຫາມ ​ອຳ ​ອັນ ​ເກ໌ີ ​ເລົາ ​ເມິ ​ເດະ, ​ໄນ່ ​ເລົາ ​ສັຫ, ​“ອັນ ​ເມ ​ຢັອຫ ​ປຶນເກລະ ​ລັອຫ ​ເດ ​ເຢາະ ​ປໂລຫິດ, ​ອັນ ​ນໍ ​ແຢງ ​ອັນ ​ນໍ ​ຍອມ ​ຣັບ ​ສັຫ ​ເມ ​ເລິ ​ແລວ. ແລະ ​ທວາຍ ​ເກ໌ຣືອມ ​ບູສາ ​ເຫມືອນ ​ດົກ ​ໂມເສ ​ເບືອນ ​ເດ ​ມ່ອກ ​ອູນ ​ເພືອ ​ເມິຫ ​ລັກທານ ​ປຶນເກລະ ​ອັນ ​ບຣຽງ ​ເນີງ ​ສັຫ ​ລັອຫ ​ເມ ​ເລິ ​ແລວ  ອັຫ ​ໂມຍ ​ມື ​ຍາມ ​ກ໌ນິ ​ພຣະ ​ເຢສູ ​ສອນ ​ກຶມຫມຸ ​ກຸງ ​ກຶມຫມຸ ​ກ໌າງ. ແລະ ​ຣິດເດດ ​ເດະ ​ພຣະ ​ເຈົາ ​ເກ໌າະ ​ຢັດ ​ບຣອມ ​ເກ໌ີ ​ເພືອ ​ຈີ ​ສຶຣນຶມ ​ກ໌ົນ ​ຈຸ ​ກ໌ົນ ​ວາຣ ​ອັນ ​ນໍ ​ເລິ. ມື ​ກ໌ນິ ​ອັຫ ​ບືງ ​ຟາຣີສາຍ ​ແລະ ​ອະຈານ ​ສອນ ​ກົດ ​ບັນຍັດ ​ເດະ ​ພຣະ ​ເຈົາ ​ຢັດ ​ເດັນ ​ຫຶມແຍັງ ​ດະ ​ຫນິ ​ເຫມືອນ ​ເຢາະ. ນໍ ​ບືງ ​ກ໌ນິ ​ເມິຫ ​ກ໌ົນ ​ກ໌າຍ ​ຈາກ ​ຽຶມ ​ກຸງ ​ດະ ​ແຄວງ ​ຄາລີເລ, ​ແຄວງ ​ຢູດາຍ ​ແລະ ​ກ໌າຍ ​ຈາກ ​ເມືອງ ​ເຢຣູສາເລັມ. [5:18] ຍາມ ​ກ໌ນິ ​ອັຫ ​ກ໌ົນ ​ອອຣ ​ເຢາະ ​ເດ ​ຕຶລໂຢງ ​ກ໌ົນ ​ເປລຍ ​ລອຍ ​ໂມຍ ​ກ໌ົນ ​ກ໌າຍ ​ຣອດ ​ຫນິ, ​ໂຫຈ ​ນໍ ​ແສລ ​ຈີ ​ຕຶລໂຢງ ​ກ໌ົນ ​ເປລຍ ​ກ໌ນິ ​ກ໌ູດ ​ປລັຫ ​ດະ ​ຕຫນາ ​ມັດ ​ເດະ ​ພຣະ ​ເຢສູ. [5:19] ໄນ່ ​ອຳ ​ອັຫ ​ມ່ອນ ​ຈີ ​ກ໌ູດ ​ຈໍຣໍ ​ຢອຣ ​ສຶງ ​ອັຫ ​ກ໌ົນ ​ກ໌ຶ. ນໍ ​ຕັງ ​ກ໌າ ​ດະ ​ຽົງ ​ໂຫຈ ​ຣື ​ພຣາງ ​ກ໌າງ ​ອັນ ​ອັຫ ​ຫຶນຕຸ, ​ແລະ ​ຕຶມລູຍ ​ກ໌ົນ ​ເປລຍ ​ລອຍ ​ກ໌ນິ ​ບຣອມ ​ປະ ​ເກ໌ຣືອມ ​ສິຫ ​ເດະ ​ເກ໌ີ ​ປຽູຣ ​ດະ ​ລິງ ​ກ໌ຶ ​ກ໌ົນ ​ຕຫນາ ​ມັດ ​ພຣະ ​ເຢສູ. [5:20] ເມືອ ​ພຣະ ​ເຢສູ ​ກ໌ູຍ໌ ​ນໍ ​ອັຫ ​ຫຶຣເລາະ ​ເສືອ ​ແນວ ​ນິ ​ເກ໌ີ ​ເກ໌າະ ​ເລົາ ​ເຢາະ ​ກ໌ົນ ​ເປລຍ ​ກ໌ນິ ​ສັຫ, ​“ແຢະ ​ເອີຍ! ​ມ່າບ ​ເດະ ​ເມ ​ເບືອນ ​ເຽິຫ ​ປິຈ ​ແລວ.” ຕໍ ​ຢັອຫ ​ເລວີ ​ເກ໌າະ ​ປຶນສີນ ​ສຶງເບິ ​ສຶງມັຫ ​ດະ ​ກ໌າງ ​ເດະ ​ເດ ​ເພືອ ​ຕຶງຣັບ ​ພຣະ ​ເຢສູ ​ແລະ ​ອັນ ​ເກ໌ີ ​ເດະ ​ກຽດ. ອັຫ ​ກ໌ົນ ​ຣິບ ​ພາສີ ​ແລະ ​ບຣຽງ ​ເມິ ​ບັງ ​ກ໌ຶ ​ກ໌ົນ ​ກ໌າຍ ​ມັຫ ​ໂຣມ ​ເຢາະ. [5:30] ອັຫ ​ບືງ ​ຟາຣີສາຍ ​ແລະ ​ບືງ ​ຄູ ​ສອນ ​ສາດສນາ ​ເດະ ​ນໍ ​ຢັອຫ ​ບັອຣ ​ເຢາະ ​ບືງ ​ລູກສິດ ​ເດະ ​ພຣະ ​ເຢສູ ​ສັຫ, ​“ແຕງ ​ເຫມິຫ ​ບໍ ​ຕັງ ​ອອຣ ​ເຢາະ ​ເດ ​ມັຫ ​ເດ ​ເອືອກ ​ບຣອມ ​ກ໌ົນ ​ຣິບ ​ພາສີ ​ແລະ ​ບຣອມ ​ກ໌ົນ ​ສົວ?” ພຣະ ​ເຢສູ ​ເກ໌າະ ​ຫນອງ ​ເລົາ ​ຕຶງກັລ ​ນໍ ​ເດະ ​ຫຶຣເລາະ ​ເສືອ ​ຫມັງ ​ສຶຣວາກ ​ກັບ ​ຫຶຣເລາະ ​ເສືອ ​ຫຶມເມະ ​ສັຫ, ​“ອຳ ​ອັຫ ​ກ໌ົນ ​ກ໌ເມິ ​ຈີ ​ເກ໌ຣັບ ​ແພນ ​ແຕບ ​ຫຶມເມະ ​ຢັອຫ ​ສລີງ ​ແຕບ ​ຫມັງ. ອັນ ​ແຕງ ​ດຶງນິ ​ແຕບ ​ຫຶມເມະ ​ກ໌ນິ ​ເກ໌າະ ​ຈີ ​ຕຶຣເຕັຈ ​ອຳ ​ໄບ ​ເລິ ​ເດະ, ​ແລະ ​ແພນ ​ແຕບ ​ຫຶມເມະ ​ເກ໌າະ ​ຈີ ​ອຳ ​ເທຣາະ ​ກັບ ​ແຕບ ​ຫມັງ. [5:37] ອຳ ​ອັຫ ​ກ໌ົນ ​ກ໌ເມິ ​ຈີ ​ເດືອງ ​ບູຈ ​ອາງຸນ ​ຫຶມເມະ ​ຢັອຫ ​ເສັຫ ​ດະ ​ໄດ ​ຫຶມປູຣ ​ຫມັງ. ອັນ ​ແຕງ ​ດຶງນິ ​ບູຈ ​ອາງຸນ ​ກ໌ນິ ​ເກ໌າະ ​ຈີ ​ຣຶງກ໌າຍ ​ແຕງ ​ອັນ ​ໄດ ​ຫຶມປູຣ ​ຫມັງ ​ກ໌ນິ ​ຫລຸຫ, ​ໂຫຈ ​ບູຈ ​ເກ໌າະ ​ຈີ ​ກອຣ ​ຫລຽນ, ​ແລະ ​ໄດ ​ຫຶມປູຣ ​ກ໌ນິ ​ເກ໌າະ ​ຈີ ​ຕຶຣເຕັຈ ​ອຳ ​ໄບ ​ເລິ ​ຽັອງ. [5:38] ໄນ່ ​ບູຈ ​ອາງຸນ ​ຫຶມເມະ ​ຕອງ ​ຢັອຫ ​ເສັຫ ​ດະ ​ໄດ ​ຫຶມປູຣ ​ຫຶມເມະ. [5:39] ແລະ ​ອຳ ​ອັຫ ​ກ໌ົນ ​ກ໌ເມິ ​ຈີ ​ເອືອກ ​ບູຈ ​ອາງຸນ ​ຫມັງ, ​ໂຫຈ ​ໄກ໌ ​ຫນອງ ​ຈຸ ​ເອືອກ ​ບູຈ ​ອາງຸນ ​ຫຶມເມະ. ຢອຣ ​ນໍ ​ຈີ ​ເລົາ ​ສັຫ, ​ບູຈ ​ເຢາະ ​ເກ໌ີ ​ຫມັງ ​ກ໌ີ ​ລຳ ​ລືນ. ມື ​ກ໌ນິ ​ເມິຫ ​ສິ ​ສຣິ, ​ພຣະ ​ເຢສູ ​ຢັອຫ ​ດະ ​ໂຣງ ​ສຸມລຸມ ​ເພືອ ​ມ່ອກ ​ສອນ ​ຫມຸ ​ກຸງ ​ຫມຸ ​ກ໌າງ. ຢັດ ​ຫນິ ​ເກ໌າະ ​ອັຫ ​ຈຶມເບຣາະ ​ໂມຍ ​ກ໌ົນ ​ຕິ ​ບລັຫ ​ຫຳ ​ເດະ ​ເກ໌ີ ​ຄຣົນ. [6:7] ອັຫ ​ບືງ ​ອະຈານ ​ສອນ ​ກົດ ​ບັນຍັດ ​ແລະ ​ບືງ ​ຟາຣີສາຍ ​ຢັດ ​ເກາະ ​ແຢງ ​ສັຫ, ​ພຣະ ​ເຢສູ ​ຈີ ​ສຶຣນຶມ ​ກ໌ົນ ​ກ໌ນິ ​ດະ ​ມື ​ສິ ​ສຣິ ​ລື ​ອຳ ​ສຶຣນຶມ. ນໍ ​ສອກ ​ເລືອງ ​ຈີ ​ພອງ ​ເກ໌ີ ​ອັນ ​ເບືອນ, [6:8] ໄນ່ ​ພຣະ ​ເຢສູ ​ເນີງ ແນວ ນໍ ​ຕຶຣເກ໌ິດ, ໂຫຈ ​ເກ໌ີ ​ເກ໌າະ ​ເລົາ ​ເຢາະ ​ກ໌ົນ ​ຕິ ​ຄຣົນ ​ກ໌ນິ ​ສັຫ, ​“ອັນ ​ເມ ​ເຣິຫ ​ດຶນ ​ໂຫຈ ​ຍາງ ​ກ໌າຍ ​ດະ ​ກ໌ີ.” ​ເກ໌ີ ​ເກ໌າະ ​ເຣິຫ ​ດຶນ. [6:9] ໂຫຈ ​ພຣະ ​ເຢສູ ​ເວັຣ ເລົາ ເຢາະ ນໍ ​ສັຫ, ​“ໂອະ ​ຈີ ​ມາຍ໌ ​ບໍ ​ປະ ​ໂລຈ ​ເລົາ, ​ກົດ ​ບັນຍັດ ​ເດະ ​ພຣະ ​ເຈົາ ​ມ່ອກ ​ອັນ ​ອິ ​ແຕງ ​ເຫມິຫ? ​ດະ ​ມື ​ສິ ​ສຣິ ​ອິ ​ຄວນ ​ຈີ ​ແຕງ ​ແນວ ​ເລິ ​ລື ​ຄວນ ​ຈີ ​ແຕງ ​ແນວ ​ຣາຍ, ​ອິ ​ຈີ ​ຽອຍ ​ກ໌ົນ ​ອັນ ​ເລິ ​ລື ​ຈີ ​ພານ ​ກ໌ົນ ​ປິຈ?” [6:10] ພຣະ ​ເຢສູ ​ເກ໌າະ ​ເວັຣ ​ມັດ ​ແຢງ ​ດຸຫ ​ກ໌ົນ ​ເຢາະ ​ນໍ ​ຢັດ ​ຫນິ ​ໂຫຈ ​ເລົາ ​ເຢາະ ​ກ໌ົນ ​ຕິ ​ຄຣົນ ​ກ໌ນິ ​ສັຫ, ​“ສຶມກ໌ັຣ ​ຕິ ​ເມ ​ຫລຽນ ​ເຈິມ.” ​ເກ໌ີ ​ເກ໌າະ ​ແຕງ ​ຕາມ ​ສຶງ ​ພຣະ ​ເຢສູ ​ເລົາ, ​ແລະ ​ຕິ ​ເດະ ​ເກ໌ີ ​ເກ໌າະ ​ເລິ. ຢັດ ​ກ໌າຍ ​ອຳ ​ເຫຣິງ ​ພຣະ ​ເຢສູ ​ເກ໌າະ ​ຢັອຫ ​ຣັອຫ ​ກຸງ ​ຣັອຫ ​ເມືອງ ​ມາກ ​ມ່ອນ, ​ເພືອ ​ປາວ ​ເຕີນ ​ຄາວ ​ເລິ ​ຄາວ ​ດອມ ​ເລືອງ ​ອະນາຈັກ ​ເດະ ​ພຣະ ​ເຈົາ. ບືງ ​ລູກສິດ ​ກ໌ັລບາຣ (12) ​ກ໌ົນ ​ກ໌ນິ ​ເກ໌າະ ​ຢັອຫ ​ບຣອມ ​ເກ໌ີ. [8:2] ອັຫ ​ບືງ ​ມະ ​ຈຶມກຶນ ​ບາງ ​ກ໌ົນ ​ເກ໌າະ ​ຢັອຫ ​ແຫຣັຈ ​ພຣະ ​ເຢສູ ​ເຫມືອນ ​ເຢາະ. ນໍ ​ເມິຫ ​ກ໌ົນ ​ເຢາະ ​ພຣະ ​ເຢສູ ​ແຫຣັຈ ​ໂຫຣຍ ​ຣາຍ ​ປດຸ, ​ແລະ ​ສຶຣນຶມ ​ພຍາດ ​ມາກ ​ແນວ ​ດະ ​ລັອຫ ​ເດະ ​ນໍ ​ອັນ ​ເລິ. ຢັດ ​ບຣອມ ​ນໍ ​ຫນິ ​ອັຫ ​ຈຶມກຶນ ​ໂມຍ ​ກ໌ົນ ​ສຶງເມິຫ ​ມາຣີອາ (ກ໌ົນ ​ເຢາະ ​ບຣຽງ ​ຽໍ ​ກເອີຍ ​ເມິຫ ​ຕມອຍ ​ເມືອງ ​ມັກດາລາ). ນາ ​ເມິຫ ​ກ໌ົນ ​ເຢາະ ​ພຣະ ​ເຢສູ ​ແຫຣັຈ ​ໂຫຣຍ ​ເຕລ ​ໂຕ ​ດະ ​ລັອຫ ​ເດະ ​ນາ ​ປດຸ. [8:3] ອັຫ ​ຢະ ​ໂຢຫັນນາ ​ກຶມບຣະ ​ເດະ ​ຽູສາ, ​ຽູສາ ​ເມິຫ ​ກ໌ົນ ​ເຢາະເກ໌ີ ​ບໍຣີຫານ ​ກນາລ ​ວຽກ ​ເດະ ​ເຫໂຣດ. ອັຫ ​ຢະ ​ສູສັນນາ, ​ແລະ ​ຈຶມກຶນ ​ກ໌ົນ ​ກ໌ບັງ ​ແນ່ ​ມາກ ​ກ໌ົນ. ບືງ ​ມະ ​ຈຶມກຶນ ​ທຶຣນິ ​ນໍ ​ເກ໌ີຍ ​ສລະ ​ເມ່ຍ ​ກມູລ ​ຽອຍ ​ພຣະ ​ເຢສູ ​ກັບ ​ລູກສິດ ​ເດະ ​ເກ໌ີ.  ອັຫ ​ຫມຸ ​ກຸງ ​ຫມຸ ​ກ໌າງ ​ກ໌ຶ ​ກ໌ົນ ​ກ໌າຍ ​ໂຣມ ​ເຢາະ ​ຢັດ ຫນິ, ​ໂຫຈ ​ໄກ໌ ​ອັຫ ​ປະ ກ໌ົນ ​ດະ ​ເມືອງ ​ກ໌ີ ​ເມືອງ ​ກ໌ນາຍ ​ກ໌າຍ ​ຕຶມເບາະ. ຍາມ ​ນໍ ​ໂຣມ ​ເຢາະ ​ຢັດ  ​ຫນິ ​ພຣະ ​ເຢສູ ​ເກ໌າະ ​ເລົາ ​ຫຶຣເລາະ ​ຕຶງກັລ ​ອັນ ​ນໍ ​ຫຶມແຍັງ ​ສັຫ,  ອັຫ ​ໂມຍ ​ກ໌ົນ ​ຢັອຫ ​ຕຶຣ ​ກລອງ ​ສຶມລັຫ ​ເດະ ​ເດ. ຍາມ ​ເກ໌ີ ​ພວມ ​ຕຶຣ ​ຢັດ ​ຫນິ, ​ອັຫ ​ບາງ ​ກລອງ ​ຄຣຸກ ​ຢັອຫ ​ຣັອຫ ​ງອຣ, ​ບຣຽງ ​ເກ໌າະ ​ເບືອຈ ​ແລະ ​ສີມ ​ເກ໌າະ ​ຣອດ ​ຕົກ ​ມັຫ ​ໂລຈ. [8:6] ບາງ ​ກລອງ ​ເກ໌າະ ​ຄຣຸກ ​ເສັຫ ​ປເຕະ ​ກ໌ລາງ. ເມືອ ​ອອນ ​ເຄືອນ ​ແດັກ ​ເກ໌າະ ​ຫຶມໂບນ ​ໂສຣຍ໌ແສຣວ ​ຽູຣ ​ຢອຣ ​ປເຕະ ​ອຳ ​ຫູຈ. [8:7] ບາງ ​ກລອງ ​ເກ໌າະ ​ຄຣຸກ ​ເສັຫ ​ລິງ ​ຣຸມ ​ຈຶຣລະ. ຈຶຣລະ ​ເກ໌າະ ​ອອນ ​ເຄືອນ ​ບຣອມ, ​ໂຫຈ ​ຫຶມເບາະ ​ຫຣຽດ ​ຕູດ ​ປຶນສຶມ ​ກ໌ນິ ​ໂລຈ. [8:8] ບາງ ​ກລອງ ​ເກ໌າະ ​ຄຣຸກ ​ເສັຫ ​ປເຕະ ​ເລິ, ​ເກ໌ີ ​ຕັງ ​ອອນ ​ເບລຍ ​ເຄືອນ ​ອັຫ ​ເປລະ ​ອັຫ ​ຣາງ ​ເບືອນ ​ໂມຍຣອຍ ​ທົບ.” ​ພຣະ ​ເຢສູ ​ໂສຣະ ​ດຶງນິ ​ໂຫຈ ​ເກ໌ີ ​ເກ໌າະ ​ແຫດ ​ເລົາ ​ສັຫ, ​“ເມິ ​ອັຫ ​ຣເມີຍ ​ອັນ ​ຫຶມແຍັງ ​ເອິມ.”  “ອັຫ ​ໂມຍ ​ກ໌ົນ ​ຢັອຫ ​ຕຶຣ ​ກລອງ ​ສຶມລັຫ ​ເດະ ​ເດ. ຍາມ ​ເກ໌ີ ​ພວມ ​ຕຶຣ ​ຢັດ ​ຫນິ, ​ອັຫ ​ບາງ ​ກລອງ ​ຄຣຸກ ​ຢັອຫ ​ຣັອຫ ​ງອຣ, ​ບຣຽງ ​ເກ໌າະ ​ເບືອຈ ​ແລະ ​ສີມ ​ເກ໌າະ ​ຣອດ ​ຕົກ ​ມັຫ ​ໂລຈ. [8:6] ບາງ ​ກລອງ ​ເກ໌າະ ​ຄຣຸກ ​ເສັຫ ​ປເຕະ ​ກ໌ລາງ. ເມືອ ​ອອນ ​ເຄືອນ ​ແດັກ ​ເກ໌າະ ​ຫຶມໂບນ ​ໂສຣຍ໌ແສຣວ ​ຽູຣ ​ຢອຣ ​ປເຕະ ​ອຳ ​ຫູຈ. [8:7] ບາງ ​ກລອງ ​ເກ໌າະ ​ຄຣຸກ ​ເສັຫ ​ລິງ ​ຣຸມ ​ຈຶຣລະ. ຈຶຣລະ ​ເກ໌າະ ​ອອນ ​ເຄືອນ ​ບຣອມ, ​ໂຫຈ ​ຫຶມເບາະ ​ຫຣຽດ ​ຕູດ ​ປຶນສຶມ ​ກ໌ນິ ​ໂລຈ. [8:8] ບາງ ​ກລອງ ​ເກ໌າະ ​ຄຣຸກ ​ເສັຫ ​ປເຕະ ​ເລິ, ​ເກ໌ີ ​ຕັງ ​ອອນ ​ເບລຍ ​ເຄືອນ ​ອັຫ ​ເປລະ ​ອັຫ ​ຣາງ ​ເບືອນ ​ໂມຍຣອຍ ​ທົບ.” ​ພຣະ ​ເຢສູ ​ໂສຣະ ​ດຶງນິ ​ໂຫຈ ​ເກ໌ີ ​ເກ໌າະ ​ແຫດ ​ເລົາ ​ສັຫ, ​“ເມິ ​ອັຫ ​ຣເມີຍ ​ອັນ ​ຫຶມແຍັງ ​ເອິມ.” ບືງ ​ລູກສິດ ​ອອຣ ​ເຢາະ ​ມາຍ໌ ​ພຣະ ​ເຢສູ ​ສັຫ, ​“ຫຶຣເລາະ ​ຕຶງກັລ ​ກ໌ນິ ​ເກ໌ີ ​ຈີ ​ເມິຫ ​ເຫມິຫ?” [8:10] ພຣະ ​ເຢສູ ​ເກ໌າະ ​ເລົາ ​ສັຫ, ​“ສຶມລັບ ​ບໍ, ​ກຶຣລັອຫ ​ຽຣຸ ​ກຶຣລັອຫ ​ປຶຣສອຣ ​ດະ ​ປເຕະ ​ສວັນ ​ເດະ ​ພຣະ ​ເຈົາ ​ເກ໌າະ ​ເບືອນ ​ໂພດ ​ຽອຍ ​ອັນ ​ບໍ ​ເນີງ. ໄນ່ ​ສຶມລັບ ​ກ໌ົນ ​ເມິ ​ບັງ ​ກ໌ນິ ​ເບືອນ ​ເດ ​ມ່ອກ ​ອັນ ​ນໍ ​ເດະ ​ເມິຫ ​ຫຶຣເລາະ ​ຕຶງກັລ, ​ເພືອ ​ຍາມ ​ນໍ ​ແຢງ ​ເກ໌າະ ​ຈີ ​ອຳ ​ກ໌ູຍ໌ ​ແລະ ​ຍາມ ​ນໍ ​ຫຶມແຍັງ ​ເກ໌າະ ​ຈີ ​ອຳ ​ເນີງ ​ຈີ ​ອຳ ​ກ໌ູດ ​ດະ ​ກລວງ ​ຫຶຣເຍືອມ.” ຫຶຣເລາະ ​ຕຶງກັລ ​ກ໌ນິ ​ເກ໌າະ ​ເມິຫ ​ດຶງແນິ່ ​: ​ກລອງ ​ປຶນສຶມ ​ກ໌ນິ ​ເກ໌າະ ​ເມິຫ ​ເຫມືອນ ​ພຣະ ​ຄຳ ​ເດະ ​ພຣະ ​ເຈົາ. [8:12] ກລອງ ​ທີ ​ຄຣຸກ ​ຢັອຫ ​ຣັອຫ ​ງອຣ ​ເກ໌າະ ​ເມິຫ ​ເຫມືອນ ​ດົກ ​ກ໌ົນ ​ທີ ​ເບືອນ ​ເມັຈ ​ພຣະ ​ຄຳ, ​ໂຫຈ ​ໂຫຣຍ ​ສາຕານ ​ເກ໌າະ ​ກ໌າຍ ​ສຶມຣະ ​ດຸ ​ຈາກ ​ຫຶຣເຍືອມ ​ເດະ ​ນໍ ​ເພືອ ​ອຳ ​ອັນ ​ນໍ ​ດືມ ​ແລະ ​ອຳ ​ອັນ ​ນໍ ​ກລັຫ ​ມ່າບ. [8:13] ກລອງ ​ທີ ​ຄຣຸກ ​ເສັຫ ​ປເຕະ ​ກ໌ລາງ ​ເກ໌າະ ​ເມິຫ ​ເຫມືອນ ​ດົກ ​ກ໌ົນ ​ທີ ​ເມັຈ ​ໂຫຈ ​ເກ໌າະ ​ຣັບ ​ພຣະ ​ຄຳ ​ກ໌ນິ ​ອູນ ​ໂດຍ ​ຫຶຣເລາະ ​ເລິ ​ຫຶຣເຍືອມ ​ໄນ່ ​ອຳ ​ອັຫ ​ເຣັຍຫ ​ຽຣຸ. ນໍ ​ດືມ ​ຢັດ ​ແດັກ ​ນ່າມ ​ນິ ​ຫຣຶນ, ​ຍາມ ​ບຶບ ​ບັນຫາ ​ບຣຽງ ​ຍົວະ ​ເກ໌າະ ​ເກິນ ​ອຳ ​ໄບ ​ເສືອ. [8:14] ກລອງ ​ທີ ​ຄຣຸກ ​ລິງ ​ຣຸມ ​ຈຶຣລະ ​ກ໌ນິ ​ເກ໌າະ ​ເມິຫ ​ເຫມືອນ ​ດົກ ​ກ໌ົນ ​ທີ ​ເບືອນ ​ເມັຈ ​ພຣະ ​ຄຳ. ໄນ່ ​ນໍ ​ອັນ ​ຫຶຣເລາະ ​ຫຶງຫວາຍ ​ອັນ ​ຄອງ ​ຣມາງ ​ອັນ ​ຫຶຣເລາະ ​ສນຸກ ​ສຸກ ​ສຶມມ່າຍ ​ດະ ​ສີວິດ ​ກ໌ີ ​ກ໌າຍ ​ຫຶມເບາະ ​ຫຣຽດ ​ພຣະ ​ຄຳ ​ກ໌ນິ. ໂຫຈ ​ຕູດ ​ເກ໌ີ ​ຕັງ ​ອຳ ​ທັນ ​ອັຫ ​ເປລະ ​ຫຶນດູມ ​ໂມ່ຍ ​ເດືອ. [8:15] ແລະ ​ກລອງ ​ທີ ​ຄຣຸກ ​ເສັຫ ​ປເຕະ ​ເລິ ​ກ໌ນິ ​ເກ໌າະ ​ເມິຫ ​ເຫມືອນ ​ດົກ ​ກ໌ົນ ​ທີ ​ເບືອນ ​ເມັຈ ​ພຣະ ​ຄຳ ​ໂດຍ ​ຫຶຣເລາະ ​ເລິ ​ກລອງ ​ດອມ ​ຫຶຣເຍືອມ ​ໂຫຈ ​ເກ໌າະ ​ປຶຣຈື ​ອູນ. ຫຶຣເລາະ ​ດືມ ​ກ໌ນິ ​ຕັງ ​ອັຫ ​ເປລະ ​ອັຫ ​ຣາງ ​ຢອຣ ​ນໍ ​ຽໍ ​ຈຶມນຳ. ຢັດ ​ຢັອຫ ​ອັຫ ​ໂມຍ ​ມື, ​ພຣະ ​ເຢສູ ​ເກ໌າະ ​ກ໌ູດ ​ຈລອງ ​ບຣອມ ​ລູກສິດ ​ເດະ ​ເກ໌ີ ​ໂຫຈ ​ເລົາ ​ເຢາະ ​ນໍ ​ສັຫ, ​“ອອຣ ​ອິ ​ຄາມ ​ທເລ ​ສາບ ​ກ໌ີ ​ຢັອຫ ​ອາຣ ​ບລັຫ ​ໂຫະ ​ເທາະ.” ​ນໍ ​ເກ໌າະ ​ຍູດ ​ຈລອງ ​ກ໌ນິ ​ຫລຽນ ​ຢັອຫ. [8:23] ຍາມ ​ນໍ ​ຄັອມ ​ຄາມ ​ຢັອຫ ​ຣອດ ​ດະ ​ລິງ ​ອົມ, ​ພຣະ ​ເຢສູ ​ເກ໌າະ ​ສິຫ ​ລອຈ. ໂຫຈ ​ອັຫ ​ຫຶງກູຣ ​ຫຶນເດຣີຍ ​ແຣງ ​ກ໌າຍ ​ຫຸຣ ​ຈດຶບ ​ອົມ ​ທເລ, ​ກຶລບາ ​ກ໌ູດ ​ກລວງ ​ຈລອງ ​ເລັຫ ​ຈີ ​ກິຍ໌ ​ຈຳ ​ນໍ ​ເງາະ ​ຈີ ​ຫານ. [8:24] ບືງ ​ລູກສິດ ​ຕັງ ​ກ໌າຍ ​ເພຣິຫ ​ພຣະ ​ເຢສູ ​ເລົາ ​ສັຫ, ​“ອະຈານ ​ເອີຍ, ​ອະຈານ ​ເອີຍ! ອິ ​ເລັຫ ​ຈີ ​ຫານ ​ຫຶນເລັບ ​ອົມ ​ແລວ ​ຄີ.” ເກ໌ີ ​ເກ໌າະ ​ປຶນແດັຣຫ ​ເຣິຫ ​ໂຫຈ ​ຫາມ ​ຫຶນເດຣີຍ ​ຫຶງກູຣ, ​ຫາມ ​ອົມ ​ກຶລບາ ​ອັນ ​ເລດ ​ຣງັດ. ດະ ​ຈມັ່ນ ​ກ໌ນິ ​ຫຶນເດຣີຍ ​ກັບອົມ ​ກຶລບາ ​ເກ໌າະ ​ຣງັດ ​ລາຈ ​ຢັອຫ. [8:25] ພຣະ ​ເຢສູ ​ເກ໌າະ ​ເລົາ ​ເຢາະ ​ນໍ ​ສັຫ, ​“ຫຶຣເລາະ ​ເສືອ ​ເດະ ​ບໍ ​ຢັດ ​ດະ ​ເມິ?” ນໍ ​ອອຣ ​ເຢາະ ​ເດ ​ເງາະ ​ແລະ ​ວີຣ ​ໂຫຈ ​ເລົາ ​ສັຫ, ​“ເກ໌ີ ​ກ໌ົນ ​ກ໌ີ ​ເມິຫ ​ເມິ ​ຕັງ ​ຫາມ ​ຫຶນເດຣີຍ ​ຫາມ ​ອົມ ​ເບືອນ? ປະ ​ຫຶນເດຣີຍ ​ປະ ​ອົມ ​ເກ໌າະ ​ຍອມ ​ຫຶມແຍັງ ​ເກ໌ີ.”  ໂຫຈ ​ນໍ ​ອອຣ ​ເຢາະ ​ກ໌ູດ ​ຈລອງ ​ຢັອຫ ​ຈອດ ​ດະ ​ຕວີງ ​ສຶຣນາງ ​ບຣິ ​ເດະ ​ກ໌ົນ ​ເກຣາສາ, ​ຢັດ ​ດະ ​ຕຶຣດາບ ​ແຄວງ ​ຄາລີເລ. [8:27-29] ຢັດ ​ດະ ​ຫນິ ​ອັຫ ​ຈຶມເບຣາະ ​ໂມຍ ​ກ໌ົນ ​ອັຫ ​ໂຫຣຍ ​ຣາຍ ​ມາກ ​ໂຕ ​ກ໌ູດ ​ສິງ ​ກລວງ ​ລັອຫ ​ເດະ ​ເກ໌ີ. ເກ໌ີ ​ຢັດ ​ລຸລຸ ​ຕຶມໂກງ ​ອຳ ​ໄບ ​ເບືອນ ​ເດ ​ຢັດ ​ດະ ​ກ໌າງ ​ເຫຣິງ ​ແລວ, ​ໄນ່ ​ເກ໌ີ ​ຢັດ ​ລຶງ ​ດະ ​ບຣິ ​ຣມານ. (ໂຫຣຍ ​ບືງ ​ກ໌ນິ ​ຢັດ ​ກຶນແດີນ ​ປຶນເກລະ ​ຣິດ ​ເດະ ​ເດ ​ດະ ​ລັອຫ ​ເດະ ​ເກ໌ີ. ບຣຽງ ​ເດະ ​ຈເມິ ​ຈຶນດົຣຫ ​ກ໌າຍ ​ຕຸກ ​ຄຣັງ ​ອູນ, ​ໄນ່ ​ເກ໌ີ ​ຫນອງ ​ປຶງກ໌ຣັງ ​ຈເມິ ​ຈຶນດົຣຫ ​ທຶຣນິ ​ຈຳ ​ເຕັຈ ​ແລະ ​ໂຫຣຍ ​ເກ໌າະ ​ອອຣ ​ຈຶມເບຣາະ ​ກ໌ນິ ​ກ໌ູດ ​ດະ ​ກລວງ ​ບຣິ.) ຍາມ ​ພຣະ ​ເຢສູ ​ຫລຽນ ​ຈາກ ​ຈລອງ ​ເຄືອນ ​ດະ ​ບືບ ​ອົມ ​ອາຣ ​ບຣິ ​ເກຣາສາ, ​ເກ໌ີ ​ເກ໌າະ ​ບຶບ ​ຕະ ​ໂຫຣຍ ​ກ໌ູດ ​ກ໌ນິ ​ກ໌າຍ ​ຣອດ ​ຫນິ. ພຣະ ​ເຢສູ ​ເກ໌າະ ​ກຶມສັງ ​ອັນ ​ໂຫຣຍ ​ຣາຍ ​ທຶຣນິ ​ດຸ ​ຈາກ ​ລັອຫ ​ເດະ ​ເກ໌ີ. ໄນ່ ​ເກ໌ີ ​ສເລັກ ​ກ໌ູຍ໌ ​ພຣະ ​ເຢສູ, ​ເກ໌ີ ​ເກ໌າະ ​ກຶມນູນ ​ຽູຣ ​ຕຫນາ ​ມັດ ​ເດະ ​ພຣະ ​ອົງ ​ໂຫຈ ​ໂອຣ ​ແຫດ ​ສັຫ, ​“ເຢສູ ​ກອນ ​ເດະ ​ພຣະ ​ເຈົາ ​ທີ ​ອັຫ ​ຣິດເດດ ​ເອີຍ! ​ເມ ​ຣອດ ​ກວນ ​ໂອະ ​ແຕງ ​ເຫມິຫ? ​ຄຣໍ ​ເມ ​ຫະ ​ຕຶງຣາບ ​ໂອະ ​ເອິມ.”  ໂຫຈ ​ບືງ ​ລູກສິດ ​ເກ໌າະ ​ເຍັຍ໌ ​ເຢາະ ​ເດ ​ສັຫ, ​ອິ ​ຄີ ​ເມິຫ ​ເມິ ​ສຶມຄັນ ​ລືນ ​ບຣຽງ ​ສຶຣເມິ? [9:47] ພຣະ ​ເຢສູ ​ເນີງ ​ຫຶຣເລາະ ​ຕຶຣເກ໌ິດ ​ດະ ​ກລວງ ​ຫຶຣເຍືອມ ​ເດະ ​ນໍ, ​ເກ໌ີ ​ຕັງ ​ເດືອງ ​ກອນ ​ແຍະ ​ໂມຍ ​ກ໌ົນ ​ອັນ ​ກ໌າຍ ​ດຶນ ​ເລັຫ. [9:48] ໂຫຈ ​ເກ໌ີ ​ເລົາ ​ເຢາະ ​ບືງ ​ລູກສິດ ​ນິ ​ສັຫ, ​“ອັນ ​ກ໌ົນ ​ກ໌ເມິ ​ປຶນຫຶນເດະ ​ລັອຫ ​ຽູຣ ​ຣັບ ​ກອນ ​ແຍະ ​ໂດຍ ​ຫຶຣເລາະ ​ຣັກ ​ດະ ​ສຶງເມິຫ ​ໂອະ, ​ກ໌ົນ ​ກ໌ນິ ​ເກ໌າະ ​ເບືອນ ​ເດ ​ຣັບ ​ໂອະ. ແລະ ​ກ໌ົນ ​ກ໌ເມິ ​ຣັບ ​ໂອະ, ​ກ໌ົນ ​ກ໌ນິ ​ເກ໌າະ ​ຣັບ ​ເດືອງ ​ປະ ​ພຣະ ​ເຈົາ ​ອົງ ​ທີ ​ສຣົງ ​ໂອະ ​ຣອດ. ຢອຣ ​ສັຫ ​ດະ ​ບືງ ​ບໍ ​ປະ ​ໂລຈ ​ກ໌ີ ​ກ໌ົນ ​ກ໌ເມິ ​ເມິຫ ​ກ໌ົນ ​ແຍະ ​ສຶດ, ​ກ໌ົນ ​ກ໌ນິ ​ເກ໌າະ ​ຈີ ​ເມິຫ ​ກ໌ົນ ​ສຶມຄັນ ​ສຶຣເມິ.” ພຣະ ​ເຢສູ ​ເລົາ ​ເຢາະ ​ກ໌ົນ ​ກ໌ນິ ​ສັຫ, ​“ອັຫ ​ຈຶມເບຣາະ ​ໂມຍ ​ກ໌ົນ ​ຽູຣ ​ຈາກ ​ເມືອງ ​ເຢຣູສາເລັມ, ​ຈີ ​ຢັອຫ ​ດະ ​ເມືອງ ​ເຢຣີໂກ. ຄັອມພໍດີ ​ອັຫ ​ໂຈນ ​ກ໌າຍ ​ປຸນ ​ສຶມຣະ ​ມອດ ​ເຫມືອຣ ​ແຕບ ​ເດະ ​ເກ໌ີ ​ແລະ ​ນໍ ​ປຸ ​ວຶດ ​ຈຳ ​ເກ໌ີ ​ຫານ ​ກ໌າຍ ​ໂຫຈ ​ປລັຫ ​ເລັງ ​ປິຈ ​ຫນິ. [10:31] ໄນ່ ​ອຳ ​ທັນ ​ລຶງເຽີງ ​ໄກ໌ ​ອັຫ ​ປໂລຫິດ ​ໂມຍ ​ກ໌ົນ ​ສຶຣລາຍ ​ຢັອຫ ​ງອຣ ​ກ໌ນິ, ​ເມືອ ​ເກ໌ີ ​ກ໌ູຍ໌ ​ຈຶມເບຣາະ ​ກ໌ົນ ​ກ໌ນິ ​ເກ໌ີ ​ເກ໌າະ ​ວຽງ ​ດຸ ​ຢັອຫ ​ອາຣ ​ບັງ. [10:32] ຕໍ ​ຢັອຫ ​ໄກ໌ ​ອັຫ ​ໂມຍ ​ກ໌ົນ ​ເມິຫ ​ກ໌ົນ ​ເລວີ ​ເກ໌າະ ​ສຶຣລາຍ ​ຢັອຫ ​ຣອດ ​ຫນິ, ​ເມືອ ​ເກ໌ີ ​ກ໌ູຍ໌ ​ຕະ ​ກ໌ນິ ​ເກ໌ີ ​ເກ໌າະ ​ວຽງ ​ດຸ ​ຢັອຫ ​ອາຣ ​ບັງ ​ເຫມືອນ ​ປໂລຫິດ ​ກ໌ົນ ​ກ໌ໄນ. [10:33] ໄນ່ ​ດະ ​ກຶນສຶດ ​ອັຫ ​ກຶມຫມຸ ​ສາມາເຣຍ ​ໂມຍ ​ກ໌ົນ ​ສຶຣລາຍ ​ກ໌າຍ ​ຣອດ ​ຫນິ. ເມືອ ​ເກ໌ີ ​ສເລັກ ​ກ໌ູຍ໌ ​ຕະ ​ກ໌ນິ ​ຫານ ​ກ໌າຍ ​ຢັດ ​ຫນິ, ​ເກ໌ີ ​ເກ໌າະ ​ຕຶຣແນມ. [10:34] ແລະ ​ກ໌ູດ ​ຈໍຣໍ ​ໂຫຈ ​ມອດ ​ເມີຍ ​ມອດ ​ບູຈ ​ອາງຸນ ​ບາກ ​ເສັຫ ​ມ່ອນ ​ອົຫ ​ເດະ ​ເກ໌ີ ​ໂຫຈ ​ເດະ ​ແພນ ​ຫຶມເບາະ. ເກ໌ີ ​ຢົກ ​ຕະ ​ກ໌ນິ ​ປກ໌າ ​ກຶນດຣອງ ​ໂຕ ​ເດະ ​ເດ ​ແລະ ​ອອຣ ​ຢັອຫ ​ສຣົງ ​ດະ ​ກ໌າງ ​ຫຶຣລຸ, ​ຢັດ ​ແປລ ​ແຢງ ​ເກ໌ີ ​ຫນິ ​ແນິ່. [10:35] ເຣິຫ ​ສິຫ ​ປຶມກ໌ີ ​ສຣວດ ​ກາລ ​ເກ໌ີ ​ຈີ ​ຢັອຫ ​ເປິຫ, ​ເກ໌ີ ​ເກ໌າະ ​ມອດ ​ກມູລ ​ບາຣ ​ມັນ ​ອັນ ​ເຢາະ ​ເຈົາ ​ກ໌າງ ​ຫຶຣລຸ, ​ໂຫຈ ​ເລົາ, ​’ອັນ ​ຽອຍ ​ສຶຣນຶມ ​ເກ໌ີ ​ແນ່ ​ເອິມ. ອັນ ​ກມູລ ​ກ໌ີ ​ຫັກ ​ອຳ ​ບໍ, ​ຍາມ ​ໂອະ ​ເວັຣ ​ກ໌າຍ ​ຕັງ ​ຈີ ​ໄກ໌ ​ອັນ ​ຕຶມເບາະ. ຍາມ ​ພຣະ ​ເຢສູ ​ກັບ ​ລູກສິດ ​ພວມ ​ອອຣ ​ເຢາະ ​ຢັອຫ ​ດະ ​ເຢຣູສາເລັມ, ​ເກ໌ີ ​ເກ໌າະ ​ຢັອຫ ​ກ໌ູດ ​ດະ ​ກຸງ ​ໂມຍ ​ມ່ອນ. ອັຫ ​ຈຶມກຶນ ​ໂມຍ ​ກ໌ົນ ​ສຶງເມິຫ ​ຢະ ​ມາທາ ​ເບືອນ ​ເດ ​ໄກ໌ວ ​ພຣະ ​ເຢສູ ​ອັນ ​ຫຶຣລຸ ​ດະ ​ກ໌າງ ​ເດ. [10:39] ມາທາ ​ອັຫ ​ແຫມ ​ຈຶມກຶນ ​ໂມຍ ​ກ໌ົນ ​ສຶງເມິຫ ​ຢະ ​ມາຣີອາ. ແລະ ​ຢະ ​ມາຣີອາ ​ເກ໌າະ ​ຢັດ ​ເດັນ ​ເລັຫ ​ກຶຣແວັຫ ​ພຣະ ​ເຢສູ ​ເພືອ ​ເກາະ ​ຫຶມແຍັງ ​ກຶຣລັອຫ ​ໂສຣະ ​ເດະ ​ເກ໌ີ. [10:40] ໄນ່ ​ຢະ ​ມາທາ ​ຢັດ ​ຍຸງ ​ລຶງ ​ວຽກ ​ກ໌າງ ​ມາກ ​ແນວ. ໂຫຈ ​ນາ ​ກ໌າຍ ​ເລົາ ​ເຢາະ ​ພຣະ ​ເຢສູ ​ສັຫ, ​“ອະຈານ ​ເອີຍ! ​ເມ ​ກ໌ູຍ໌ ​ແຫມ ​ໂອະ ​ເລັງ ​ປິຈ ​ອັນ ​ໂອະ ​ຫັກ ​ເອິຫ ​ວຽກ ​ກ໌າງ ​ກຶນໂມຍ ​ກ໌ົນ, ​ແຕງ ​ເຫມິຫ ​ເມ ​ອຳ ​ຕຶຣເກ໌ິດ ​ແມີຍ ​ໂອະ ​ແນ່? ຄຣໍ ​ອັນ ​ເມ ​ມ່ອກ ​ນາ ​ກ໌າຍ ​ຽອຍ ​ໂອະ ​ແນ່ ​ອິຫ.” ພຣະ ​ເຢສູ ​ເລົາ ​ເຢາະ ​ນໍ ​ສັຫ, ​“ປຶນເຕີງ ​ບໍ ​ຄີ ​ແນິ່ ​ໂມຍ ​ກ໌ົນ ​ອັຫ ​ເດ ​ເດະ ​ເຢາະ ​ຣອດ ​ຫຶຣລຸ ​ດະ ​ກ໌າງ, ​ໂຫຈ ​ອຳ ​ອັຫ ​ເຫມິຫ ​ທັງ ​ອັນ ​ເບິ. ເກ໌ີ ​ກ໌ນິ ​ຕັງ ​ຢັອຫ ​ຈໍຣໍ ​ເຢາະ ​ອີກ ​ໂມຍ ​ກ໌ົນ ​ດະ ​ຍາມ ​ຕຶຣດິ ​ປເສືອມ ​ໂຫຈ ​ເລົາ ​ສັຫ, ​’ແຢະ ​ເອີຍ! ​ຄຣໍ ​ອັນ ​ໂອະ ​ຢື່ມ ​ມັຫ ​ແນ່ ​ໂມຍ ​ບາຣ ​ຣຶມໂນມ. ຢອຣ ​ສຶງ ​ອັຫ ​ເຢາະ ​ເດະ ​ໂອະ ​ໂມຍ ​ກ໌ົນ ​ຕັງ ​ເດ ​ຣອດ ​ຫຶຣລຸ ​ດະ ​ກ໌າງ, ​ໂຫຈ ​ໂອະ ​ອຳ ​ອັຫ ​ເຫມິຫ ​ຈີ ​ອອຣ ​ເກ໌ີ ​ເບິ.  ບໍ ​ຈີ ​ບຶບ ​ເຄາະ ​ຣາຍ, ​ຢອຣ ​ສັຫ ​ບໍ ​ອອຣ ​ເຢາະ ​ປຶນເບລຍ ​ຣມານ ​ເດະ ​ກ໌ົນ ​ປກາດ ​ພຣະ ​ຄຳ, ​ໄນ່ ​ອຳ ​ຫຶມແຍັງ ​ຫຶຣເລາະ ​ມ່ອກ ​ສອນ ​ເດະ ​ນໍ ​ເຫມືອນ ​ຽົວ ​ຕະ ​ຢະ ​ເດະ ​ບໍ. ແລະ ​ນໍ ​ເກ໌າະ ​ຫນອງ ​ພານ ​ກ໌ົນ ​ປກາດ ​ພຣະ ​ຄຳ ​ທຶຣນິ ​ປິຈ ​ສຳ. [11:48] ດຶງນິ ​ບໍ ​ເກ໌າະ ​ເມິຫ ​ພຍານ ​ແລະ ​ບຣອມ ​ສຶງ ​ຕະ ​ຢະ ​ເດ ​ແຕງ ​ແນວ ​ນິ, ​ຢອຣ ​ສັຫ ​ນໍ ​ເບືອນ ​ພານ ​ກ໌ົນ ​ປກາດ ​ພຣະ ​ຄຳ ​ທຶຣນິ ​ໂຫຈ ​ບໍ ​ເກ໌າະ ​ປຶນເບລຍ ​ຣມານ ​ເດະ ນໍ. [11:49] ເມິຫ ​ດຶງນິ ​ດະ ​ປຶມ ​ພຣະ ​ປັນຍາ ​ເດະ ​ພຣະ ​ເຈົາ ​ເລົາ ​ສັຫ, ​’ໂອະ ​ຈີ ​ຽັອງ ​ກ໌ົນ ​ປກາດ ​ພຣະ ​ຄຳ ​ແລະ ​ອັກຄາທູດ ​ເດະ ​ໂອະ ​ຢັອຫ ​ຈໍຣໍ ​ນໍ ​ບືງ ​ກ໌ົນ ​ອິສຣາເອັນ. ບາງ ​ກ໌ົນ ​ນໍ ​ເກ໌າະ ​ຈີ ​ພານ ​ປິຈ, ​ບາງ ​ກ໌ົນ ​ນໍ ​ເກ໌າະ ​ຈີ ​ປຸ ​ຈີ ​ຕຶງຣາບ. [11:50] ເມິຫ ​ແນວ ​ນິ, ​ກ໌ົນ ​ເປີງ ​ກ໌ີ ​ຈີ ​ຕອງ ​ບຶບ ​ກຳ ​ກລຳ ​ໂທດ ​ເລືອງ ​ມາມ ​ທີ ​ກອຣ ​ຫລຽນ ​ດະ ​ລັອຫ ​ເດະ ​ບືງ ​ກ໌ົນ ​ປກາດ ​ພຣະ ​ຄຳ, ​ສຶງ ​ຕະ ​ຢະ ​ເດ ​ບໍ ​ເບືອນ ​ພານ ​ປິຈ ​ເງືອນ ​ຕັງກໍ ​ປຶນເກີດ ​ໂລກ. [11:51] ເກ໌າະ ​ເມິຫ ​ເງືອນ ​ມາມ ​ເດະ ​ອາເບັນ ​ຈຳ ​ຣອດ ​ມາມ ​ເດະ ​ເສຄາຣີຢາ ​ທີ ​ທືກ ​ພານ ​ຫານ ​ດະ ​ລິງ ​ແທນ ​ບູສາ ​ດະ ​ວີຫານ ​ເດະ ​ພຣະ ​ເຈົາ. ໂອະ ​ຈີ ​ເລົາ ​ອັນ ​ບໍ ​ເນີງ ​ສຶຣເມິ ​ສັຫ, ​ກ໌ົນ ​ສໄມ ​ກ໌ີ ​ຈີ ​ຕອງ ​ຣັບ ​ກຳ ​ກລຳ ​ໂທດ ​ຢອຣ ​ມາມ ​ກ໌ນິ.  ພຣະ ​ເຢສູ ​ເລົາ ​ເຢາະ ​ລູກສິດ ​ເດະ ​ເກ໌ີ ​ສັຫ, ​“ອັນ ​ບໍ ​ລວັງ ​ລັອຫ ​ເດ ​ອັນ ​ເລິ! ​ຫະ ​ອັນ ​ຫຶຣເຍືອມ ​ເດະ ​ບໍ ​ກິຍ໌ ​ຕຶມບົຫ ​ລຶງ ​ເລືອງ ​ເອືອກ ​ບູຈ ​ບາຍ໌ ​ມັຫ, ​ແລະ ​ຫະ ​ອັນ ​ບໍ ​ຫຶງຫວາຍ ​ທຸກ ​ກລອງ ​ຫມອງ ​ຫຶຣເຍືອມ ​ດະ ​ເລືອງ ​ຢັດ ​ເລືອງ ​ມັຫ. ອັນ ​ອຳ ​ດຶງນິ ​ເຫດ ​ການ ​ດະ ​ສິ ​ກ໌ນິ ​ຈີ ​ຣອດ ​ເຢາະ ​ບໍ ​’ແຄຣັບ ​ເຫມືອນ ​ດົກ ​ປຶຣຫຢອກ ​ຫຣຽດ. [21:35] ກຶມຫມຸ ​ໂລຈ ​ຽຶມ ​ກ໌ົນ ​ດະ ​ກລວງ ​ໂລກ ​ກ໌ີ ​ຈີ ​ເບືອນ ​ເດ ​ບຶບ ​ແນວ ​ນິ. [21:36] ເມິຫ ​ດຶງນິ ​ອັນ ​ບໍ ​ຢັດ ​ເກາະ ​ຽຶມ ​ເວລາ, ​ຢັດ ​ອອນວອນ ​ເພືອ ​ບໍ ​ຈີ ​ອັຫ ​ກຶມລັງ ​ກ໌ຣັງ ​ແຣງ ​ກລັຫ ​ຈາກ ​ເຫດ ​ການ ​ປຕຶງ ​ໂລຈ ​ເຢາະເກ໌ີ ​ຈີ ​ຢັຣ ​ເຄືອນ. ແລະ ​ອອນວອນ ​ເພືອ ​ບໍ ​ຈີ ​ດຶນ ​ຢັດ ​ດະ ​ຕຫນາ ​ມັດ ​ເດະ ​ກອນ ​ມນຸດ ​ເບືອນ.”  ເມືອ ​ປີລາດ ​ເມັຈ ​ນໍ ​ເລົາ ​ຍັກ ​ຄາລີເລ ​ເກ໌ີ ​ເກ໌າະ ​ມາຍ໌ ​ສັຫ, ​“ສນິ ​ເມັ່ຈ ​ເກ໌ີ ​ເມິຫ ​ກ໌ົນ ​ຄາລີເລ ​ອົຫ?” [23:7] ຍາມ ​ປີລາດ ​ເບືອນ ​ເນີງ ​ສັຫ ​ພຣະ ​ເຢສູ ​ເມິຫ ກ໌ົນ ​ດະ ​ເຄດ ​ປົກຄອງ ​ເດະ ​ເຫໂຣດ, ​ເກ໌ີ ​ເກ໌າະ ​ສຣົງ ​ພຣະ ເຢສູ ຢັອຫ ​ຈໍຣໍ ​ເຫໂຣດ, ​ສຶງ ​ຄັອມ ຣອດ ​ຢັດ ​ດະ ​ເຢຣູສາເລັມ. [23:8] ເມືອ ​ເຫໂຣດ ​ເບືອນ ​ກ໌ູຍ໌ ​ພຣະ ​ເຢສູ ​ເກ໌ີ ​ເກ໌າະ ​ເລິ ​ຫຶຣເຍືອມ ​ສຶຣເມິ ​ຢອຣ ​ສັຫ ​ເກ໌ີ ​ເກ໌ີຍ ​ເມັຈ ​ເລືອງ ​ເດະ ​ພຣະ ​ເຢສູ ​ກ໌າຍ ​ເງືອນ ​ເຫຣິງ ​ແລວ. ເກ໌ີ ​ຈຸ ​ບຶບ ​ພຣະ ​ເຢສູ ​ແລະ ​ດືມ ​ສັຫ ​ເດ ​ຈີ ​ເບືອນ ​ກ໌ູຍ໌ ​ຫຶຣເລາະ ​ອັດສຈັນ ​ບາງ ​ແນວ. [23:9] ດຶງນິ ​ເຫໂຣດ ​ຕັງ ​ມາຍ໌ ​ພຣະ ​ເຢສູ ​ມາກ ​ແນວ, ​ໄນ່ ​ເກ໌ີ ​ອຳ ​ແຢັຫ ​ໂມ່ຍ ​ກຶຣລັອຫ. [23:10] ບືງ ​ຫົວນາ ​ປໂລຫິດ ​ແລະ ​ບືງ ​ອະຈານ ​ສອນ ​ກົດມາຍ ​ເດະ ​ຽີວ ​ເກ໌າະ ​ດຶນ ​ຢັດ ​ຫນິ, ​ນໍ ​ແຫງ ​ອອຣ ​ເຢາະ ​ເດ ​ພອງ ​ພຣະ ​ເຢສູ ​ເຫັງ ​ເຄືອນ ​ຕຶມເບາະ. [23:11] ເຫໂຣດ ​ກັບ ​ຕຫານ ​ເດະ ​ເກ໌ີ ​ເກ໌າະ ​ອອຣ ​ເຢາະ ​​ຫອຍໄຄຣຫ ​ພຣະ ​ເຢສູ, ​ແລະ ​ມອດ ​ແຕບ ​ເບລຍ ​ຣອາງ ​ປຶນຫຶງໂກະ ​ເກ໌ີ ​ໂຫຈ ​ສຣົງ ​ປຶຣກ໌າຍ ​ເຢາະ ​ປີລາດ ​ຫຶມເມະ. [23:12] ຢັດ ​ດະ ​ມື ​ສິ ​ກ໌ນິ ​ປີລາດ ​ກັບ ​ເຫໂຣດ ​ເກ໌າະ ​ເວັຣ ​ກ໌າຍ ​ເລິ ​ເຢາະ ​ເດ ​ຢອຣ ​ສັຫ ​ຍາມ ​ໄນ ​ສນາ ​ອຳ ​ທືກ ​ເຢາະ.  ໄນ່ ​ຕະ ​ໂຈນ ​ໂມຍ ​ກ໌ົນ ​ເກ໌າະ ​ເຄຣືອ ​ຕະ ​ໂຈນ ​ກ໌ນາຍ ​ສັຫ, ​“ເມັ່ຈ ​ເມ ​ອຳ ​ເງາະ ​ອົຫ ​ພຣະ ​ເຈົາ? ​ເມ ​ເກ໌າະ ​ບຶບ ​ໂທດ ​ຄີ ​ແນິ່ ​ເຫມືອນ ​ເຢາະ. [23:41] ອະ ​ສົມຄວນ ​ສຶຣເມິ ​ຈີ ​ບຶບ ​ໂທດ ​ແນວ ​ແນິ່. ຄນິ່ ​ອະ ​ພວມ ​ເບືອນ ​ຣັບ ​ເດ ​ເດະ ​ໂທດ ​ຕາມ ​ທີ ​ອະ ​ແຕງ, ​ໄນ່ ​ພຣະ ​ເຢສູ ​ອຳ ​ເບືອນ ​ແຕງ ​ກລິຫ ​ເຫມິຫ.” [23:42] ໂຫຈ ​ເກ໌ີ ​ເກ໌າະ ​ເລົາ ​ເຢາະ ​ພຣະ ​ເຢສູ ​ສັຫ, ​“ເອີຍ ​ພຣະ ​ເຢສູ! ​ຍາມ ​ເມິ ​ເມ ​ເບືອນ ​ເມິຫ ​ກສັດ ​ເກ໌າະ ​ຄຣໍ ​ອັນ ເມ ແມີຍ ​ໂອະ ​ແນ່ ​ເອິມ.”  ດຸຫ ​ກ໌ົນ ​ອອຣ ​ເຢາະ ​ເດ ​ທຣັນ ​ເງາະ, ​ຕຶຣເກ໌ິດ ​ສັຫ ​ເດ ​ກ໌ູຍ໌ ​ໂຫຣຍ. [24:38] ພຣະ ​ເຢສູ ​ເກ໌າະ ​ມາຍ໌ ​ສັຫ, ​“ແຕງ ​ເຫມິຫ ​ບໍ ​ຕັງ ​ອອຣ ​ເຢາະ ​ເດ ​ຫຶງຫວາຍ? ແຕງ ​ເຫມິຫ ​ບໍ ​ຕັງ ​ອັຫ ​ຫຶຣເຍືອມ ​ສົງໄສ ​ອຳ ​ດືມ? [24:39] ອັນ ​ບໍ ​ແຢງ ​ຕິ ​ແຢງ ​ເຽືອງ ​ເດະ ​ໂອະ ​ຄີ, ຢິ ​ເມິຫ ​ໂອະ ​ສຶຣເມິ! ​ຣຶມປອດ ​ລັອຫ ​ໂອະ ​ແຢງ ​ແນີ່ມ ​ໂຫຈ ​ບໍ ​ເກ໌າະ ​ຈີ ​ເນີງ. ໂຫຣຍ ​ອຳ ​ອັຫ ​ຫຶມປູຣ ​ອຳ ​ອັຫ ​ຈອາງ ​ເຫມືອນ ​ດົກ ​ບໍ ​ກ໌ູຍ໌ ​ໂອະ ​ອັຫ ​ຢັດ ​ຄີ ​ແນິ່.”  ເກ໌າະ ​ປາງ ​ຫຶຣເຍືອມ ​ເດະ ​ນໍ ​ອັນ ​ເນີງ ​ຄວາມມາຍ ​ດະ ​ປຶມ ​ພຣະ ​ຄຳ ​ອັນ ​ກຶນດຣິ. [24:46] ແລະ ​ເກ໌ີ ​ເລົາ ​ເຢາະ ​ນໍ ​ສັຫ ​ອັຫ ​ກຶຣລັອຫ ​ກອຈ ​ອູນ ​ເລົາ ​ແນວ ​ແນິ່ ​“ພຣະ ​ຄຣິດ ​ຕອງ ​ຣຶງ ​ທຸກ ​ທໍຣາມານ ​ແລະ ​ເກ໌ີ ​ຈີ ​ເວັຣ ​ກ໌າຍ ​ຈາກ ​ຫານ ​ດະ ​ມື ​ທີ ​ເປະ. [24:47] ຢອຣ ​ຣິດເດດ ​ເດະ ​ພຣະ ​ຄຣິດ, ​ກ໌ົນ ​ຕັງ ​ຈີ ​ເບືອນ ​ປກາດ ​ອັນ ​ຽຶມ ​ສາດ ​ປິຈ ​ຫຶຣເຍືອມ ​ຫມັງ ​ຕັງ ​ຫຶຣເຍືອມ ​ຫຶມເມະ ​ແລະ ​ຣັບ ​ການ ​ອາໄພ ​ໂທດ ​ມ່າບ. ນໍ ​ຈີ ​ປກາດ ​ຕັງ ​ເງືອນ ​ດະ ​ເຢຣູສາເລັມ ​ຢັອຫ ​ຈຳ ​ລິຫ ​ໂລກ. [24:48] ເລືອງ ​ປຕຶງ ​ໂລຈ ​ກ໌ີ ​ເກ໌າະ ​ອັນ ​ບໍ ​ເມິຫ ​ພຍານ ​ເຫມືອນ ​ເຢາະ. [24:49] ແຢງ ​ເອິມ! ​ໂອະ ​ຈີ ​ສຣົງ ​ພຣະ ​ຫຶມມາລ ​ບໍຣີສຸດ ​ທີ ​ພຣະ ​ຢົງ ​ເດະ ​ໂອະ ​ເບືອນ ​ພັດ ​ອູນ ​ກ໌ນິ ​ກ໌າຍ ​ຢັດ ​ບຣອມ ​ບໍ. ໄນ່ ​ອັນ ​ບໍ ​ຢັດ ​ເກາະ ​ດະ ​ເມືອງ ​ເຢຣູສາເລັມ ​ຈຳ ​ຣິດ ​ອຳນາດ ​ດະ ​ລວາງ ​ຈີ ​ຽູຣ ​ຈຶມບວດ ​ລັອຫ ​ເດະ ​ບໍ.”  
ປອາດ ອັຫ ມາກ ແນວ. ບາງ ແນວ ເກ໌າະ ເດືອງ ເຽືອ ພຍາດ ກ໌າຍ ກ໌ູດ ດະ ລັອຫ ກ໌ົນ ອິ, ໄນ່ ບາງ ແນວ ເກ໌າະ ອຳ ຢັຣ ເຫມິຫ.  ພຍາດ ສຶຣມະ ຫລຽນ ມາມ ເມິຫ ເຽືອ ​ພຍາດ (ໄວຣັດ) ໂມຍ ແນວ, ສຶງ ກ໌ູດ ດະ ລັອຫ ເດະ ກ໌ົນ ອິ ຍາມ ປອາດ ປົກ. ປອາດ ເຢາະເກ໌ີ ອັຫ ໄວຣັດ ກ໌ີ ແນິ່ ເຫັດ ປົກ ກ໌ົນ ​ຍາມ ສງິ.  ຈຸ ກຶມປົງ ​ສຶຣເມິ ເຫມືອນ ​ຈີ ​ຕຶນລັຫ, ຈຸ ກຶນເວຣ ກລອງ ມັດ, ຈຸ ກຶຣໄລ, ຈຸ ລັອຫ ຈຸ ລຳ ​ຣຶດຍຽດ, ຫຶມເມັ່ຈ ເກ໌າະ ວຶນ ລູຍ ຈຸ ​ເຫືອລ ​ແນ່.  ສຶຣມະ ​ຣອດ ​3 ມື ​ເກ໌າະ ​ຈີ ​ກ໌ູຍ໌ ຢິມ ສຶຍ໌ພຣຽຍ໌ ​ດະ ​ລັອຫ. (ກອນ ​ແຍະ ​ຈີ ​ກ໌ູຍ໌ ​ເລິ, ກ໌ົນ ​ຫນຳ ​ອັນ ​ອຳ ​ເປືອດ ​ເກ໌າະ ​ຈີ ​ອຳ ​ກ໌ູຍ໌) ເອືອກ ອົມ ອັນ ມາກ, ເອືອກ ​ລຶງ ​ອົມ ​ຕົມ, ອົມ ​ແກ໌ິຍຫ. ອັນ ເມັຈ ຫຶນຕັງ ກລັອຫ ເກ໌າະ ອັນ ​ເອືອກ ຕຶມເບາະ ​ອັນ ​ມາກ. ປູຈ ​ເຄຣືອງ ​ເດືອງ ​ແບຣ ​ຽຸມ ​ອົມ ​ຫອຶມ ​ອອດ ​ລັອຫ (ເສັຫ ​ເຄຣືອງ ​ຫຶນດະ) ໂຫຈ ​ສິຫ ຫຶຣລຸ ອັນ ມາກ. ອັນ ເມິ ຫັກ ຢັຣ ເຫມືອນ ດົກ ​ແນວ ​ຈີ ເລົາ ອັນ ​ເດະ ​ດະ ຕໍ ຢັອຫ ກ໌ີ, ເກ໌າະ ​ອັນ ​ເນີງ ​ສັຫ ​ກ໌ົນ ກ໌ນິ ອັຫ ​ພຍາດ ສຶຣມະ ຫລຽນ ມາມ .  ອັນ ອອຣ ຢັອຫ ໂຣງມໍ ແລັຫ-ແລັຫ ຫະ ​ເຢີນ. ຫະ ອັນ ປອາດ ປົກ, ສິຫ ລົມ ຫຶນດຣົກ, ສິຫ ກລວງ ມຸງ. ປອາດ ເຢາະເກ໌ີ ອັຫ ພຍາດ ກ໌ີ ​ເກິ, ​ກ໌ຸ ຈີ ​ປົກ ກ໌ົນ ຍາມ ສງິ. ດຶງນິ ອັນ ຈີ ສິຫ ສຶມງິ ຍາມ ເມິ ເກ໌າະ ຫະ ຫລົງ ຕຸກ ມຸງ ເລິເລິ. · ອັນ ມ່ອນ ເຫມິ ອັຫ ອົມ ກ໌ຶງ ​ຢັດ ດະ ​ຕົງ ​ດະ ​ແກ໌ລີກ, ດະ ຫຶນລຸກ, ດະ ​ມ່ອນ ​ເຫມິ ​ເກ໌າະ ເລິ, ອັນ ເກ໌ດ ອັນ ​ຄາຈ ​ອົມ ປິຈ ໂຫຈ ​ເດືອງ ປເຕະ ກຸມ ອຳ ​ອັນ ​ປອາດ ​ກ໌າຍ ​ກດົງ. ຢອຣ ສັຫ ອັນ ກດົງ ​ປອາດ ຫັກ ​​ດະ ອົມ ​ຣອດ 4 ມື, ເກ໌າະ ຈີ ເແກ໌ລັຫ ເກີດ ຫຶມບຣາຍ ດົງດົງ ເກີດ ​ເມິຫ ​ ​ປອາດ. ເດືອງ ​ກຶນດັບ ກ໌າຍ ​ດັບ ຕຶຣລັອຫ ດັບ ກດັອງ ອົມ ອັນ ເລິ, ອຳ ​ເລົາ ​ຈີ ​ເມິຫ ດະ ນອກ ກ໌າງ ກລວງ ກ໌າງ. · ແຣັຫ ແກ໌ລີກ ແຣັຫ ຕຶຣລັອຫ ແຣັຫ ​ສຶນແດັຫ ທີ ອັຫ ອົມ ກ໌ຶງ ທຶຣນິ ​ຣາ ​ບາກ ​ປິຈ ອັນ ໂລຈ.  · ງາມ ຣຸມ ສອອງ ກຶນເວຣ ກ໌າງ ​ອັນ ​ແປລນ. · ພຣອຈ ສຶນລຸ ອົມ ກ໌ຶງ ດະ ກຶນເວຣ ກ໌າງ ອັນ ກອຣ ​ດຸ.  ຽຶມ ກ໌ົນ ເກ໌າະ ຈີ ເກ໌ີຍ ກ໌ູຍ໌ ວາກ ທີ ຢັດ ດະ ປເຕະ, ແລະ ຈີ ເນີງ ເລິ ສັຫ ວາກ ດະ ປເຕະ ອຳ ເກ໌ີຍ ແຕງ ອັນ ກ໌ົນ ອິ ເກີດ ຈຸ ເກີດ ວາຣ. 
ໄນ່ ວາກ ສຶງ ຈີ ເລົາ ດະ ຕໍ ຢັອຫ ກ໌ີ ເມິຫ ວາກ ຢັດ ດະ ລັອຫ ເດະ ກ໌ົນ ອິ, ສຶງ ອັຫ ມາກ ແນວ ມາກ ສຶງເມິຫ ຕາງ ເຢາະ, ແລະ ​ວາກ ​ຽຶມ ແນວ ເກ໌າະ ເລິ ເງາະ ບູດ ເມິ ບູດ ເດ. ບາງ ແນວ ອິ ເກ໌າະ ຈີ ​ເກ໌ີຍ ເນີງ ເກ໌ີຍ ກ໌ູຍ໌, ໄນ່ ​ບາງ ​ແນວ ​ອິ ​ເກ໌າະ ​ອຳ ​ເກ໌ີຍ ​ເນີງ ​ເກ໌ີຍ ​​ກ໌ູຍ໌, ຢອຣ ​ສັຫ ​ວາກ ​ບາງ ​ແນວ ເກ໌າະ ​​ແຍະ ​ສຶຣເມິ ​ຈົນ ​ແຢງ ​ມັດ ​ປລັອຫ ​ອຳ ​ກ໌ູຍ໌. ປເຕະ ຽຶມ ມ່ອນ, ຕຶມມ່ອນ (ໂດຍ ​ສເພາະ) ເມິຫ ມ່ອນ ອັຫ ອຽກ. ອຽກ, ອໍາ ເລົາ ຈີ ເມິຫ ອຽກ ກ໌ົນ ອຽກ ໂຕ.
ອັຫ ໂຕ, ອໍາ ເລົາ ຈີ ເມິຫ ອັຫ ເສືອງ, ອັຫ ທຣາກ, ອັຫ ລຶມໂບະ, ອັຫ ກະ.  ກ໌ົນ ອັຫ ວາກ ເມິຫ ກ໌ົນ ທີ ກ໌ຸ ເບິ ອັຫ ເບລືອຣ, ກ໌ຸ ເບິ ອັຫ ອຳ ກອນ ສີນ, ອຳ ເລົາ ຈີ ເມິຫ ອັຫ ເສືອງ, ອັຫ ທຣາກ, ອັຫ ລຶມໂບະ, ອັຫ ກະ.  ວາກ ຢັດ ດະ ຫຣຽງ ເດະ ກ໌ົນ ອິ. ດຶງນິ ​ຍາມ ​ເກ໌ີ ​ຣິຍ໌ ​ເຄືອນ ​ເກ໌ີ ​ເກ໌າະ ​​ອັຫ ​ກດົງ, ແລະ ​ຍາມ ​ອິ ​ຢັອຫ ​ອຽກ ​ກດົງ ວາກ ​ເກ໌າະ ​​ຈີ ​​ຫລຽນ ​ບຣອມ.
	ກດົງ ​ວາກ ​​ກ໌ູດ ດະ ລັອຫ ເດະ ​​ອິ ເບືອນ ເກ໌າະ ​ຢອຣ ​ອັຫ ​ຣອຍ ບູຣ ​ອຽກ ​ໂຫຈ ​ໄກ໌ ​ກ໌າຍ ​ບູຣ ​ສຶງມັຫ ​ເດະ ​ອິ, ແລະ ​ຢອຣ ​ອິ ​ອຳ ​ຣາ ​​ຕິ ​ລື ​ຣາ ​ຕິ ​ອຳ ແສັງ. ປເຕະ ຽຶມ ມ່ອນ ອັຫ ກດົງ ວາກ ໂລຈ, ຕຶມມ່ອນ ເມິຫ ມ່ອນ ອັຫ ອຽກ ອຳ ເລົາ ຈີ ເມິຫ ອຽກ ກ໌ົນ ອຽກ ໂຕ. ໄນ່ ກດົງ ວາກ ນິ ເກ໌ີ ແຍະ ສຶຣເມິ, ແຢງ ມັດ ປລັອຫ ອຳ ກ໌ູຍ໌.
	ດຶງນິ ​ອັນ ​ເມິ ​ຫັກ ​ເບິ ​​ປເຕະ ​​ເກ໌າະ ​ຈີ ​ແຕງ ​ອັນ ​ລັອຫ ​ກ໌ົນ ​ກ໌ນິ ​ອັຫ ​ວາກ ​ເບືອນ. ອັນ ເມິ ຫັກ ​ສຶຣລາຍ ​ຢັອຫ ກຶຣແວັຫ ປລັອຫ ເກ໌າະ ແຕງ ອັນ ອັຫ ວາກ ເຫມືອນ ເຢາະ. ຫຶງກອດ ຫຶນຕັງ ​ຈແອິຫ. ລູຍ ຫນຳ ຢູ່ຈ ຽູຣ ຫຶນເດະ, ຢັດ ເມັຈ ຈຸ ລຶງ ​ລຸຍ. ອັນ ກອນ ແຍະ ຫັກ ຫນອງ ຢັຣ ເຫມືອນ ຫມັງ ໂມຍ ແນວ ໂມຍ ເມິ ເກ໌າະ ອັນ ອອຣ ຢັອຫ ໂຣງມໍ. ດະ ໂຣງມໍ ອັຫ ຢ່າ ມາກ ແນວ, ຈີ ພານ ວາກ ແນວ ເມິ ເກ໌າະ ເບືອນ. ໄນ່ ອັນ ຈຶມນຳ ເບິ ຢ່າ ຕາມ ແພດ ມ່ອກ. ເລິ ສຶຣເມິ ອັນ ອິ ຽຶມ ກ໌ົນ ຈຶມນຳ ເບິ ຢ່າ ພານ ວາກ, ກ໌ຣາວ 4-6 ເນື່ອນ ເຫມິ ​​ເບິ ໂມຍ ເດືອ, ຕຶມມ່ອນ ​ເມິຫ ກອນ ແຍະ. ​(ກອນ ​ແຍະ ​ເຢາະເກ໌ີ ​ເລິ ​ເບິ ​ຢ່າ ​ພານ ​ວາກ ​ເມິຫ ​ອາຍຸ ​ຕັງ ​1 ນຶມ ກັບ ​3 ເນື່ອນ ​ເຄືອນ). ຽຶມ ​ເດືອ ຍາມ ກ໌ູດ ກລວງ ​ວິດ ຫລຽນ, ຍາມ ຈີ ປຶນສີນ ສຶງມັຫ, ຍາມ ຈີ ເບິ ມັຫ, ຍາມ ຈີ ປຶນບຸ ກອນ, ອັນ ​ຣາ ​ຕິ ​ເສັຫ ​ສມູ່ ​ອັນ ​ແສັງ.  ເກ໌ຣັບ ຕຶມຫມອງ ຕິ ຕຶມຫມອງ ເຽືອງ ອັນ ລຽດ, ຫຶນຕັອຫ ອັນ ແສັງ ດຶງນິ. ກຶນແດີນ ​ເປາະ ຄົວ ປຸຫ ມ່ອນ ສິຫ ມ່ອນ ງີມ, ມ່ອນ ​ຢັດ ​ມ່ອນ ​ມັຫ (ເລິ ​ສຶຣເມິ ​ອັນ ​ແຕງ ​ຽຶມ ​ອາທິດ). ເອືອກ ລຶງ ອົມ ​ຕົມ ເຢາະເກ໌ີ ​ ​ສີນ, ເອືອກ ​ລຶງ ​ອົມ ​​ຣັອງ ​ເຢາະເກ໌ີ ​ແກ໌ິຍຫ. ສອກ ແນວ ປຶງກ໌ູບ ສຶງມັຫ ອູນ, ປລັຫ ​ສຶງມັຫ ​ອູນ ​ມ່ອນ ຣອຍ ​ບູຣ ​ອຳ ​ເບືອນ. ຍາມ ປຶນສີນ ອັຫ, ອັນ ​ປຶນສີນ ອັນ ສີນ ສຶຣເມິ. ຫະ ເບິ ອັຫ ເບລືອຣ ອັຫ ອຳ ກອນ ສີນ. 
 ອັຫ ​ເກ໌ລະ ​ກຶມບຣະ ​ໂມຍ ​ກ໌ູ ​ອັຫ ​ກອນ ​ຈຶມເບຣາະ ​ໂມຍ ​ກ໌ົນ ​ສຶງເມິຫ ​ຕະ ​ອິນ, ອາຍຸ ​ເບືອນ ​4 ນຶມ.
  ໂມຍ ​ມື ​ຍາມ ​ຢົງ ​ເກ໌ີ ​ຢັອຫ ​ເຫຣະ ​ກ໌າຍ ​ພວມ ​ຈີ ​ຈແກ໌ີຣ ​​ກ໌າ ​ຣຶງດອງ ​ກ໌າງ, ມະ ​ເກ໌ີ ​ເກ໌າະ ​ຈຶງແດັງ ​ດັຣ ​ຫລຽນ ​ເລົາ ​ສັຫ, “ກ໌າ ​ແລັຫ, ກ໌າ ​ແຢງ ​ຕະ ​ອິນ. ເກ໌ີ ຣຸຫ ​​ລູຍ ​​​​ຈົນ ​ຫຶງຽິມ ​ຫຶນເຽດ, ໄບ ​ເມັຈ ​ຈຸ ​ເບິ ​ມັຫ ​ຈຸ ​ເບິ ​ຫມາຣ ​ໂມ່ຍ, ຢັດ ​ສິຫ ​ລຶດມັອດ ​ດະ ​ຫນາຍ!” ​ຢົງ ​ເກ໌າະ ​ດັຣ ​ເວັຈ ​ແຢງ ​​ເກ໌າະ ​ກ໌ູຍ໌ ​ກອນ ​ຈຶມເບຣາະ ​ສິຫ ​ຫຶມເຕະ ​ເດະ ​ຕິ ​ໂຕມ ​ລູຍ, ຕະ ​ອິນ ​ເກ໌ີ ​ຢັດ ​ເລົາ ​“ຈຸ ​ເອືອກ ​ອົມ! ຈຸ ​ເອືອກ ​ອົມ! ເກິຫ ​ໂອະ ​ເບິ ​ອົມ ​ແນ່!”
 ມະ ​ເກ໌ີ ​ເມັຈ ​ບຣຽງ ​ເລົາ ​ສັຫ ​ກ໌ົນ ​ຣຸຫ ​ລູຍ ​ອຳ ​ເລິ ​ເອືອກ ​ອົມ, ຢອຣ ​ສັຫ ​ຈີ ​ແຕງ ​ອັນ ​​ລູຍ ຣຸຫ ​​ເຫັງ ​ຕຶມເບາະ. ໂຫຈ ​ນາ ​ເກ໌າະ ​ມ່ອກ ​ເກ໌ລະ ​ເດ ​ສັຫ ​“ຫະ ເກິຫ ​​ເກ໌ີ ເບິ ​​ເອິມ, ຽົວ ​ເກ໌ີ ​ຈີ ​ເຕິບ.”   ໄນ່ ​ຍາມ ​ຢົງ ​ກ໌ູຍ໌ ​ກອນ ​ຢັດ ​ຢາມ ​ຈຸ ​ເອືອກ ​ອົມ ​ຈົນ ​ຫຶນຕັງ ປະ ​ຕນັອຫ, ເກ໌ີ ​ເກ໌າະ ​ຕຶຣເກ໌ິດ ​ສັຫ ​ແນວ ​ກຶມບຣະ ​ເດ ​ເລົາ ​ກ໌ນິ ​ເທຣາະ ​ຈີ ​ອຳ ​ເມິຫ. 
  ໂຫຈ ​ເກ໌ີ ເກ໌າະ ​ຕຶຣເກ໌ິດ ​ບຶບ ​ສຶງ ​ອັຫ ​ນາຍ​ມໍ ໂມຍ ​ກ໌ົນ ​ເກ໌ີຍ ​​ເລົາ ​ສັຫ ​ກ໌ົນ ​ຣຸຫ ​ລູຍ ​ແຫງ ​ເລິ ​ອັນ ​ເອືອກ ​ອົມ ​ອັນ ​ມາກ, ຢອຣ ​ພຍາດ ​ຣຸຫ ​ລູຍ ​ແຕງ ​ອັນ ​​ລັອຫ ໄບ ​ບໍ ​ອົມ, ​​ອັນ ​ລັອຫ ​ຫັກ ໄບ ​ອັຫ ​ອົມ ​ເກ໌າະ ​ຈີ ​ແຕງ ​ອັນ ​ຫານ, ຕຶມມ່ອນ ​ເມິຫ ​ກອນ ​ແຍະ ​ແຫງ ​ຈີ ​ຫານ ​ແລັຫ. ດຶງນິ ​ຢົງ ​ເກ໌ີ ​ຕັງ ​ອຳ ​ເນີງ ​ສັຫ ​ຈີ ​ແຕງ ​ແນວ ​ເມິ.    ໂຫຈ ​ຕະ ​ອິນ ​ໄກ໌ ​ຫນອງ ​ຢັດ ​ຢາມ, ຢັດ ​ກຶນແດີນ ​​ອຽກ ​ຈດອງ ​ຈດອງ ​ເມິຫ ລຶງ ​​ອົມ ​ປລັອຫ-ປລັອຫ. ​ຢົງ ​ເກ໌ີ ​​ກ໌ູດ ແຢງ ​ກອນ ​ເດ ​​ກຶນດຣິ ​ໂຫຈ ​ເກ໌າະ ​ກູຍ໌ ​ເລົາ ​ສັຫ ​ມັດ ​ເກ໌ີ ​ຫຶນເຽາະ ​ຣຶກກລົກ, ຫຶນເດີກ ​ເກ໌າະ ​ສຳ ​ໂສຣຍ໌ ​ສຳ ​ຫຶນຕັງ. 
  ຢົງ ເກ໌ີ ​​ເວັຣ ​ມາຍ໌ ​ມະ ​ເກ໌ີ ​ສັຫ ​“ນາຍ​ມໍ ​ເກ໌າະ ​ເກ໌ີຍ ​ເລົາ ​ອົຫ, ​ສັຫ ​ກ໌ົນ ​ອຳ ​ບໍ ​ອົມ ​ຈີ ​ຢັຣ ​ເດ ​ແນວ ​ເມິ?” ໂຫຈ ​ຢົງ ​ເກ໌ີ ​ໄກ໌ ​ຫັກ ​ແຢັຫ ​ສັຫ, ​​“ກ໌ົນ ​ອຳ ​ບໍ ​ອົມ ​ກລອງ ​ມັດ ​ຈີ ​ຫຶນເຽາະ ​ກ໌ູດ ​ຽຣຸ, ຫຶນເດີກ ​ເກ໌າະ ​ຫຶນຕັງ ​ຫຶນແຕັຫ.”  ໂຫຈ ​ຢົງ ​ເກ໌ີ ​ເກ໌າະ ​ຫຢົວ ​ຢັອຫ ​ບົດ ແຢງ ​​​ຫຶມປູຣ ​ລູຍ ​ເກ໌ີ, ໄນ່ ​ຍາມ ​ຢົງ ​ເກ໌ີ ​​ປລອຍ ​ຫຶມປູຣ ​ລູຍ ​ເກ໌ີ ​ໄກ໌ ​ຫນອງ ​ຢັດ ​ອັຫ ​ເງືອນ ​ຄຣົນ ​ກຶນດົນ. ໂຫຈ ​ຢົງ ​ເກ໌ີ ​ເລົາ, “ແນວ ​ແນິ່ ​ແລະ! ນາຍມໍ ​ເລົາ ​ກ໌ົນ ​ອຳ ​ບໍ ​​ອົມ, ຫຶມປູຣ ​    ຢົງ ເກ໌ີ ​​ເກ໌າະ ພຣັຽຫ ​​ເຣິຫ ​ຢັອຫ ​ສອກ ​ໄດ ​ຢ່າ ​ໂຫຈ ​ເກ໌າະ ​ບຶບ ​ຕຶຣນຽບ ​ຢ່າ ​ອໍຣາລິດ ​(ຢາ ​ປະສົມເກືອແຮ່) ສຶງ ​ເມິຫ ​ຢ່າ ​ເບິ ​ຕຶມເບາະ ​ອົມ ​ດະ ​ລັອຫ. ເກ໌ີ ​ເກ໌າະ ​ມອດ ​ຢ່າ ​ກ໌ນິ ​ກ໌າຍ ​ອັນ ​ກຶມບຣະ ​ແຢງ ​ໂຫຈ ​​ເລົາ ​ສັຫ, ​“ນາຍມໍ ​ເລົາ ​ຢ່າ ​ກ໌ີ ​ອູນ ​ອັນ ​ກ໌ົນ ​​ອຳ ​ບໍ ​ອົມ ​ເບິ. ອະ ​ຫຢົວ ​ອັນ ​ກອນ ​ອະ ​ເບິ ​ຫອຶຫ!”  ເກ໌ີ ​ອານ ​ແຢງ ​ດະ ​ຕຶຣນຽບ ​ຢ່າ ​ກ໌ູຍ໌ ​ກຶຣລັອຫ ​ມ່ອກ ​ເລົາ, “ຢ່າ ​ ​ໂມຍ ​ຕຶ​ຣນຽມ ​ອັນ ​ເສັຫ ​ດະ ​​ອົມ ​ແກ໌ິຍຫ ລື ​​ອົມ ​ຕົມ ​ປງັຣ ​​ຫູຈ ​​​ໂມຍ ​ລິດ, ​ໂຫຈ   ໂຫຈ ​ຢົງ ​ເກ໌ີ ​ເກ໌າະ ​ແຕງ, ໂຫຈ ​ມອດ ​ຫຶຣນີບ ​ກ໌າຍ ​ເວີຍ ​ອົມ ​ຢ່າ ​ກ໌ນິ ​ປຶນຫີບ ​ອັນ ​ກອນ ​ເອືອກ ​ແດັກ-ແດັກ, ໂຫຈ ​ຢັດ ​ຕຶມເບາະ ​5 ນາທີ ​ໄກ໌ ເວີຍ ​​ປຶນຫີບ ​ຫຶມເມະ ​. ຣອດ ​ຍາມ ​ສຣວດ ​ຕະ ​ອິນ ​ເກ໌າະ ​ຫນອງ ​ອຳ ​ດະ ​ເມັຈ ​ແຣງ, ເກ໌ີ ​ຫນອງ ​ອຽກ ​ໄນ່ ເກ໌າະ ​​ອຳ ​ໄບ ບຣຸງ . ເກ໌ີ ​ໄບ ​ຢາມ ​ໄບ ​ຫຶມເຕະ ​ໄນ່ ​ຫນອງ ​​ຢັດ ​ສິຫ.
  ຍາມ ​ມະ ເກ໌ີ ​​ກ໌ູຍ໌ ເກ໌ີ ​ແຫຣມ ​ແຄວນ ​ເຄືອນ, ​ມະ ​ເກ໌ີ ເກ໌າະ ​​ເລົາ ​ເຢາະ ​ຢົງ ​ເກ໌ີ ​ສັຫ, ​“ແນວ ​ເມ ​ແຕງ ​ກ໌ີ ​ເລິ ​ສຶຣເມິ ​ຫອຶຫ! ເມ ​ຢັອຫ ​ສິຫ ​ຫຶຣລຸ ​ເຈິມ, ໂອະ ​ຈີ ​ເດັນ ​ປັອຍຫ ​ແດນ ​ເມ.” ມະ ​ເກ໌ີ ​ເກ໌າະ ​ເດັນ ​ປຶນຫີບ ​ເກ໌ີ ​ເບິ ​ອົມ ​ຢ່າ ​ກ໌ນິ ​ຈົນ ​ໂລຈ. ເມືອ ​ອົມ ​ຢ່າ ​ໂລຈ ​ນາ ​ເກ໌າະ ​ແຫດ ​ເກ໌ລະ ​ເດ ​ສັຫ ​“ອົມ ​ຢ່າ ​ໂລຈ ​ແລວ ຈີ ​ແຕງ ​ແນວ ​ເມິ!” ໂຫຈ ​ຢົງ ​ເກ໌ີ ​ເກ໌າະ ​ຕຶຣເກ໌ິດ ​ບຶບ ​ແນວ ​ແຕງ ​ອົມ ​ຢ່າ ​ອັນ ​ກ໌ົນ ​ຣຸຫ ​ລູຍ ​ເບິ, ສຶງ ​ນາຍ​ມໍ ​ເກ໌ີຍ ​ຣອດ ​ມ່ອກ ​ເກ໌ີ ​ເດະ ​ເງືອນ ​ເຫຣິງ ​ສັຫ, ​“ວິທີ ​ແຕງ ອົມ ​​ຢ່າ ​ອັນ ​ກ໌ົນ ​ຣຸຫ ​ລູຍ ​ເບິ ​ເມິຫ ​ແນວ ​ແນິ່: ເດືອງ ​ອົມ ​ແກ໌ິຍຫ ​ລື ​ອົມ ​ຕົມ ​ສີນ ​ປງັຣ ​ຫູຈ ​ໂມຍ ​ລິດ, ເວີຍ ​ອົມຕານ ​ເສັຫ ​ບາຣ ​ຫຶຣນີບ ​ຫີບ, ເດະ ​ມະ ​ຕິ ​ປະ ​ຈຶຣກ໌ູລ ​ຕິ ​ບົດ ​ຫມາຣ ​ເສັຫ ​4 ​ຣຶດບົດ ໂຫຈ ​ກວຶຣ ​ອັນ ​ລາຍ. (ຫະ ​ເສັຫ ​ອົມຕານ ປະ ​​ຫມາຣ ​ມາກ ເຄວີຍ ກ໌ີ ອັນ ​ອັຫ ​ອົມ ​ເປລະ ​ກລຽງ ​ສົດ, ​ອົມ ​ບລາວ ​ລື ​ອົມ ​ຕລອຍ ​​ກ໌າຍ ​ສຶຣວາກ ​ເສັຫ ເກ໌າະ ​ແຫງ ​ເລິ, ເກ໌ີ ​ຈີ ​ແຕງ ​ອັນ ​ອົມ ​ຢ່າ ​ລຳ ​ເລິ ​ລຶງ ​​ເອືອກ ​ມາກ ​ເຄືອນ ​ຕຶມເບາະ. (ອົມ ​ເປລະ ​ກລຽງ, ອົມ ​ບລາວ ​ລື ​ອົມ ​ຕລອຍ ​ໂມຍ ​ເກ໌ຣິງ ​ຈອກ ​ສຶຣວາກ ​ເສັຫ ​ອົມ ​ຢ່າ ​ໂມຍ ​ລິດ  ແຕງ ​ອົມ ​ແນວ ​ແນິ່ ​ອັນ ກ໌ົນ ​ຣຸຫ ​ລູຍ ​ເອືອກ ​ແດນ ​ອົມ ​ສຶງບັງ, ອັນ ​ເອືອກ ​ຈົນ ​ເລິ ​ຕັງ ​ເກິນ. ກອນ ​ແຍະ ​ອຳ ​ດະ ​ເບືອນ ​ຣອດ ​2 ນຶມ ອັນ ​ເອືອກ ​ເກ໌ຣິງ ​ຈອກ ​ຽຶມ ​ເດືອ ​ຍາມ ​ນໍ ​ອຽກ ​ໂຫຈ. (ກ໌ອຍ ​ເອືອກ ​ກ໌ອຍ ​ກຶມເລີດ) ອາຍຸ ​ຕັງ ​2 ນຶມ ​ເຄືອນ ​ອັນ ​ເອືອກ ​ໂມຍ ​ຈອກ ​ຽຶມ ​ເດືອ ​ຍາມ ​ອຽກ ​ໂຫຈ. (ກ໌ອຍ ​ເອືອກ ​ກ໌ອຍ ​ກຶມເລີດ)    ຣອດ ​ຍາມ ​ສງິ ​ຕະ ​ອິນ ​ເກ໌າະ ​ເມັຈ ​​ຈຸ ​ເບິ ​ມັຫ. ມະ ​ເກ໌ີ ​ເນີງ ​ເລິ ​ສັຫ ​ກ໌ົນ ​ຣຸຫ ​ລູຍ ​ເບິ ​ມັຫ ​ມາກ ​ໂມຍ ​ເດືອ ​ເກ໌າະ ​ອຳ ​ເລິ, ​ດຶງນິ ​ນາ ​ຕັງ ​ຢັອຫ ​ໂລງ ​​ມັຫ ​ອັນ ​ເກ໌ີ ​ເບິ. ຕະ ​ອິນ ​​ຫີບ ​ເບິ ​ແດັກ ​ໂຫຈ ​ເກ໌າະ ​ລອຈ ​ສິຫ. ກ໌ລາດ ​ນິ ​ເຈັນ ​ບວຣ ​ເກ໌ີ ​ເກ໌າະ ​ຫນອງ ​ອຽກ ​ແນ່ ​ໄນ່ ​ອຳ ​ມາກ ​ເຫມືອນ ​ລວງ ​ກຶນຫນິ.  ມື ​ຕໍ ​ຢັອຫ ​ຕະ ​ອິນ ​ເກ໌າະ ​ອັຫ ​ແຣງ ​ເຣິຫ ​ສຶຣລາຍ ​ເບືອນ ​ແລະ ​ເມັຈ ​ວາຣລູຍ ​ມັຫ, ໂຫຈ ​ເກ໌ີ ​ເກ໌າະ ​ຢັອຫ ​ມູມ ​ອົມ ​ອັນ ​ສຶມມ່າຍ ​ລັອຫ.  ໂຫຈ ​ມະ ​ເກ໌ີ ​ເກ໌າະ ​ເລົາ ​ເຢາະ ​ຢົງ ​ເກ໌ີ ​ສັຫ ​“ຢ່າ ​ເຢາະ ​ອະ ​ແຕງ ​ອັນ ​ຕະ ​ອິນ ​ເບິ ​ກ໌ນິ ​ເລິ ​ສຶຣເມິ ​ຫອຶຫ! ໂອະ ​ຈີ ​ຢັດ ​ປຶຣຈື ອູນ ​ອຳ ​ຫລົງ. ຕໍ ​ຢັອຫ ​ອັນ ​ອັຫ ​ເມິ ​ຈຸ ​ເຫມືອນ ​ແນວ ​ແນິ່ ​ເດ ​ເກ໌າະ ​ຈີ ​ເບືອນ ​ມ່ອກ ​ອັນ ​ນໍ ​ເນີງ. ຍາມ ​ບັງ ​ອັນ ​ອະ ​ເບືອນ ​ຢັອຫ ​ດະ ​ໂຣງມໍ ​ລື ​ສຸກສາລາ ​ຫະ ​ຫລົງ ​ແວດ ​ຢ່າ ​ອໍຣາລິດ ​(ເກືອແຮ່) ແນວ ​ແນິ່ ​ກ໌າຍ ​ອູນ ​ອັນ ​ມາກ.” ອັນ ​ເມິ ຫັກ ​ເຫືອລ ​ມາກ ​ລື ​​ເກີດ ​ພຍາດ ​ຣຸຫ ​ລູຍ ​ອຽກ ​ແນ່ ​ເຫືອລ ​ແນ່, ເກ໌າະ ​ຈີ ​ແຕງ ​ອັນ ​ລັອຫ ​ກ໌ົນ ​ກ໌ນິ ​ອຳ ​ໄບ ​ບໍ ​ອົມ. ອັນ ​ລັອຫ ​ຫັກ ​ອຳ ​ບໍ ​ອົມ ​ເກ໌າະ ​ເມິຫ ​ແນວ ​ເລິ ​ຫຶນຫວາຍ ​ສຶຣເມິ, ຢອຣ ​ສັຫ ​ບາງ ​ກ໌ົນ ​ເກ໌າະ ​ຫານ ​ຍອນ.
  ຍາມ ​ເກີດ ​ພຍາດ ​ຣຸຫ ​ລູຍ ​ສຶງ ​ສຶມຄັນ ​ທີ ​ອຳ ​ເລິ ​ຫລົງ ​ເກ໌າະ ​ເມິຫ, ຫະ ​ປລັຫ ​ເລັງ ​ອັນ ​ລັອຫ ​ໂລຈ ​ອົມ ​ສຶຣເມິ, ໄນ່ ​ອັນ ​ຕຶງແຣັຈ ເອືອກ ​​ອົມ ​ປກ໌ູດ ​ດະ ​ລັອຫ, ​ອັນ ​ລັອຫ ​ຫນອງ ​ອັຫ ​ອົມ ຫັກ ​​ແນ່. ອັນ ກອນ ງາກ ເບິ ລຶງ ບຸ ມະ ນ່າມ ນິ ຫຣຶນ. ຢອຣ ສັຫ ອັນ ​ນໍ ​ອຳ ດະ ເບືອນ ຣອດ 6 ເນື່ອນ, ລູຍ ເດະ ​ນໍ ຫນອງ ​ອຳ ​ດະ ​ຊາຍ ປຶນມຸນ ສຶງມັຫ ເຫມິຫ.  * ຫະ ອັນ ກອນ ງາກ ເອືອກ ອົມ, ອຳ ​ເລົາ ​ຈີ ​ເມິຫ ​ອົມ ​ເຫມິຫ. ຫະ ອັນ ກອນ ​ງາກ ​ເອືອກ ອົມ ບຸ ປສົມ , ບຸ ​ພຸນ ​ເຢາະ ບັງ ເຕັຈ.
 ຫະ ອັນ ເບິ ມັຫ ​ເບິ ​ອັຫ ​ເຫມິຫ. ສຶງມັຫ ເຫມິຫ ເກ໌າະ ອຳ ດະ ເລິ ເບິ.  ອັນ ກອນ ແຍະ ຫນອງ ​ຢັດ ​ເບິ ລຶງ ​ບຸ ມະ ​ຕໍ ​ຢັອຫ, ຫະ ອັນ ເບິ ບຸ ເຢາະ ບັງ ເຕັຈ. ໄນ່ ​ອັນ ​ຫຶງກ໌ອຍ ​ປອນ ກອນ ແຍະ ເບິ ມັຫ ​ຕົມ ​ບຣອມ ​ສຶງມັຫ ​ເຢາະເກ໌ີ ​ອັຫ ​ປໂຍດ ​ໂມຍ ມື ເຫມິ 4 ກ໌ຣາບ.  * ເປລະ ຽຣູມ (ຖົ່ວ ເຫຼືອງ). ລາຈ ສຶງຄຣະ ​ເກ໌ີ ​ອັນ ​ເລິ ​ໂຫຈ ​ຕົມ ອັນ ​ສີນ ​ໂຫຈ ເກ໌າະ ​ລຸຫ ອັນ ມຸນ. * ຫລະ ພັກ ສີ ຄຽວ ຽຶມ ແນວ ເຢາະເກ໌ີ ເລິ ​ເບິ, ເຫມືອນ ​ດົກ ​ຫລະ ​ລອູຣ, ​ຫລະ ​ຕຶມນິນ, ​ຫລະ ​ສໂກະ, ​ຫລະ ​ຫຶມປີຣ, ​ຫລະ ເຫມິຫ ​ເກ໌າະ ເລິ ​ທີ ອັຫ ປໂຍດ * ກດົງ, ​ກະ, ອັຫ ປັດ, ອັຫ ຫອຽຣ, ອັຫ ສີມ. (ຫະ ​ບາວ ​ອັນ ​ກອນ ​ແຍະ ​ເບິ ​ອັຫ ​ເສືອງ, ອັຫ ​ອັຫ ​ເມີຍ) ເປລະ ສອອງ ເມິຫ ແນວ ເລິ ອັນ ກອນ ແຍະ ເບິ ສຶຣເມິ. ເປລະ ສອອງ ເຢາະ ກ໌ົນ ກຶມຫມຸ ອິ ອັຫ, ອຳ ເລົາ ຈີ ເມິຫ ຕລອຍ ບັອຫ, ເປລະ ຄຸງ, ເປລະ ກລຽງ ເກ໌າະ ແຫງ ອັຫ ວິຕາມິນ ມາກ ສຶຣເມິ. ຽຶມ ​ເດືອ ​​ຍາມ ​ຈີ ອັນ ​ກອນ ​ແຍະ ​ເບິ ​ເປລະ ​ກລຽງ, ອັນ ​ຣາ ​ອັນ ​ແສັງ ​ເລິ-ເລິ ​ຕັງ ​ອັນ, ຢອຣ ​ສັຫ ​​ເປລະ ​ກລຽງ ​ເຢາະ ​ບັງ ​ເຕັຈ ​ຫຣັອຫ ​ຕລາດ ​ອັຫ ​ຢ່າ ​ອັຫ ​ເຄມີ ​ຕັກ. ເລິ ​ສຶຣເມິ ​ອັນ ​ລາຈ ​ນໍ ​ເດະ, ໂຫຈ ​ເປລັຈ ​ກລອງ ​ປລຽນ ​ກາລ ​ຕັງ ​ອັນ.​ ອັນ ​ກອນ ແຍະ  ເບືອນ ເດ ​ເບິ ມັຫ ອັນ ຈຸບ 3 ຈຶມພວກ, ອັນ ​ຈຸບ 3 ກ໌ຣາບ ບຣອມ ຫມຸ ກ໌າງ ຽຶມ ກ໌ົນ. ອັນ ຫັກ ອັຫ ເປລະ ​ສອອງ, ອັຫ ສລີ, ອັຫ ກລອງ ສບາຍ, ກລອງ ເຫມິຫ ​ເກ໌າະ ​ເລິ ແນວ ເກ໌ີ ອັຫ ປໂຍດ, ອູນ ອັນ ນໍ ກຶລຢັອມ ເບິ ​ຫອຍ ເກ໌າະ ແຫງ ເລິ, ເພືອ ອຳ ​ອັນ ​ນໍ ແຣັຫ ກ໌ີ ​ແຣັຫ ​ກ໌ນາຍ ​ບັອບ ​ມລຳ ມລອຍ. ຢອຣ ​ສັຫ ​ຫຣາງ ​ເດະ ​ກອນ ​​ແຍະ ​ນ່າມ ​ແນິ່ ​ຫນອງ ​ກຍອມ, ​ຫນອງ ​​ອຳ ​ດະ ​ມາກ, ມຽງ ​ອຳ ​ກອນ ​ມຸນ. ດຶງນິ ​ເລິ ​ສຶຣເມິ ​ອັນ ​ອິ ​ສຣອຍ ​ສຶງມັຫ ​ເຢາະ ​ອິ ​ຈີ ​ອັນ ​ກອນ ​ແຍະ ​ກຶລຢັອມ ​ເບິ ​ຫອຍ ​ກ໌ນິ ​ປຶນແຍະ, ​ກາລ ​ຈີ ​ອັນ ​ນໍ ​ເບິ, ເພືອ ​ອຳ ​ອັນ ​ນໍ ​ຫຶມລັກ. ສຶງມັຫ 3 ຈຶມພວກ ຕໍ ຢັອຫ ກ໌ີ ເມິຫ ແນວ ​ລັອຫ ລຳ ເດະ ກ໌ົນ ອິ ຄາດ ​ອຳ ​ເບືອນ ​ສຶຣເມິ, ຢອຣ ສັຫ ເກ໌ີ ຽອຍ ອັນ ລັອຫ ​ອິ ຣິຍ໌, ຽອຍ ​ອັນ ​ອັຫ ກ໌ຣັງ ອັຫ ແຣງ, ແລະ ​ຽອຍ ​ອຳ ​ອັນ ​ເກີດ ​ຈຸ ​ເກີດ ​ວາຣ ​ງາຍ.  ສຶງມັຫ ຈຶມພວກ ກ໌ີ ເກ໌າະ ເມິຫ: ອັຫ, ກດົງ, ເປລະ ສບາຍ, ກະ, ຈຶນຕັຫ, ກຕາມ, ທຣີກ, ແງ່ດ.  ສຶງມັຫ ຈຶມພວກ ກ໌ີ ອັຫ 2 ແນວ:  ແນວ ສຶນດຣານ ເມິຫ: ເມີຍ ເສືອງ, ເມີຍ ກະ, ອົມ ກຶລເມະ, ອົມ ເພຣິງ, ຕລອຍ, ເປລະ ບລາວ. ຄນົມ ​ຫເອຍ ​ຽຶມ ​ແນວ, ອຳ ​ເລົາ ​ຈີ ​ເມິຫ ​ຄນົມ ​ອຶມ, ຄນົມ ​ຊັອກໂກແລັດ, ຄນົມ ​ເຫມິຫ ​ເກ໌າະ ​ເລິ. ຢອຣ ​ສັຫ ​ແນວ ​ຫເອຍ ​ຈີ ​ແຕງ ​ອັນ ​ຈຸ ​ຫຣາງ ​(ຫຣາງ ​ກອກ), ແຕງ ​ອັນ ​ກອນ ​ແຍະ ​ອຳ ​ໄບ ​ຈຸ ​ເບິ ​ມັຫ ​ເບິ ​ສຶງມັຫ ​ເຢາະເກ໌ີ ​ອັຫ ​ປໂຍດ. ອົມ ​ໂຄກ ​ອົມ ​ເປັບສີ, ອົມ ​ເຫມິຫ ​ເກ໌າະ ​ເລິ ​ທີ ​ປາງ ​ໂຫຈ ​ອັຫ ​ຫຶນເດຣີຍ ​ຫລຽນ. ປຶນຫຽນ ​ອັນ ​ກອນ ​ແຍະ ​ຣາ ​ກຶຣແວັຫ ​ກາລ ​ຈີ ​ສິຫ, ແລະ ​ສິຫ ​ລຶງ ​ດະ ​ກລວງ ​ມຸງ. ປຶນຫຽນ ​ອັນ ​ກອນ ​ແຍະ ​​ຊາຍ ​ຫຸກ ​ຫຣາງ, ອັນ ​ນໍ ​ຫຸກ ​ຽຶມ ​ສຣວດ ​ຽຶມ ​ບວຣ. ປຶນຫຽນ ​ອັນ ​ກອນ ​ແຍະ ​ອຽກ ​ນູມ ​ດະ ​ຫອງ ​ອົມ ​(ຫອງ ​ວິດ). ຈຶມກຶນ ຽຶມ ກ໌ົນ ເມືອ ເນີງ ສັຫ ເດ ອັຫ ​ລັອຫ ​ເກ໌າະ ​ຈີ ​ເບືອນ ​ເດ ​ເບິ ມັຫ ອັນ ມາກ ເຄືອນ ຕຶມເບາະ, ເພືອ ອັນ ​ລັອຫ ລຳ ອັຫ ກ໌ຣັງ ອັຫ ແຣງ ເລິ, ​​ບຣອມ ​ປະ ​ເອືອກ ອົມ ອັນ ມາກ.ມະ ມານ ອຳ ເລິ ເອືອກ ບູຈ ເອືອກ ເບຍ ເອືອກ ຢ່າ, ​ອຳ ​ເລົາ ​ຈີ ​ເມິຫ ​ຢ່າ ​ປັຣ ​ຢ່າ ​ໂຄຣດ ​ແນວ ​ເມິ ​ເກ໌າະ ​ອຳ ​ເລິ ​ເອືອກ, ຢອຣ ສັຫ ແນວ ທຶຣນິ ຈີ ແຕງ ອັນ ກອນ ດະ ກລວງ ລູຍ ຢັຣ ​ກ໌ີ ຢັຣ ກ໌ນາຍ, ຫຶມເມັ່ຈ ​ຕນັອຫ ​ເກ໌າະ ​ຊຣັອຫ, ລັອຫ ​ລຳ ​ເກ໌າະ ​ອຳ ​ຈຸບ ​ອຳ ​ເບລຍ ​ກັອກ ​ເວກ.
ຍາມ ມານ ກອນ ​ອຳ ເລິ ເບິ ຫມາຣ ມາກ, ຢອຣ ສັຫ ​ຈີ ແຕງ ອັນ ລັອຫ ຕຶຣແອັຫ ໂຫຈ ​ເກ໌າະ ​ແຕງ ອັນ ​​ມາມ ​ເຄືອນ ​ຽົງ, ​ວີດ, ​ເກີດ ​​ຕັງສົງ. ສຶງມັຫ ທຶຣກ໌ີ ຈີ ແຕງ ອັນ ມາມ ເບລຍ, ອັນ ​ມາມ ຫັກ ​ເບລຍ ໂຫຈ ​ເກ໌າະ ຈີ ແຕງ ອັນ ກອນ ດະ ກລວງ ລູຍ ຕົຫ ຫຶຣເຍືອມ ສຶມມ່າຍ. ອຳ ຫຣຶນ ນ່າມ ນິ, ສຶງມັຫ ທຶຣກ໌ີ ຫນອງ ແຕງ ອັນ ກອນ ຣິຍ໌ ແລະ ອັຫ ລັອຫ ລຳ ຈຸບ ໂລຈ, ເມິຫ ​ກ໌ົນ ​ເຫັຣ ກ໌ົນ ​ກຶຣແມີນ ​ກ໌ົນ ​ກຶຣແລັຫ. ອໍາ ເອືອກ ບູຈ ອໍາ ​ເອືອກ ເບຍ, ອຳ ​ເອືອກ ອົມ ທີ ອັຫ ບູຈ ສຶຣວາກ. ຢອຣ ສັຫ ອົມ ທຶຣນິ ອຳ ເລິ ເຢາະ ​ລັອຫ ​ເດະ ​ກອນ ງາກ. ເອືອກ ອົມ ເອືອກ ບຸ ​ປສົມ, ເອືອກ ​ອົມ ​ເປລະ ​ສອອງ​ ​ແນວ ​ກ໌ບັງ ​ແນ່,​ ອົມ ​ເຫມິຫ ​ເກ໌າະ ​ເລິ ​ເຢາະ ​ເກ໌ີ ​ອັຫ ​ວິຕາມິນ, ອັນ ​ເອືອກ ມື ​ເຫມິ ​ກ໌ຣາວ 8-10 ຈອກ. ກ໌ົນ ກ໌ເມິ ອັຫ ກອນ ພວມ ​ຢັດ ​ເບິ ບຸ ເກ໌າະ ແຫງ ເລິ ເອືອກ ອົມ ອັນ ມາກ ລືນ ນິ. ອັນ ຫັກ ​ອັຫ ກມູລ ເກ໌າະ ອັນ ​ແວດ ອົມ ​ບຸ ​ປສົມ ​ທຶຣນິ ​ອູນ ​ເອືອກ ມື ​ເຫມິ ​ກ໌ຣາວ 3 ຈອກ ​ເກ໌າະ ແຫງ ເລິ. ຣາ ຕິ ອັນ ແສັງ ຽຶມ ເດືອ ກາລ ຈີ ປຶນບຸ ກອນ, ເພືອ ອໍາ ​ອັນ ມະ ພຍາດ ກ໌ູດ ດະ ລັອຫ ກອນ.
ອັນ ​ຈຶມກຶນ ​ອິ ​ຫັກ ​ເນີງ ​ເລືອງ ​ລັອຫ ​ລຳ ​ເດ ​ເລິ, ຍາມ ​ອັຫ ​ແນວ ​ປຽນ ​ດະ ​ກລວງ ​ລັອຫ ​ເກ໌າະ ​ຈີ ​ແຕງ ​ອັນ ​ອິ ​ອຳ ​ເງາະ ​ອຳ ​ຫຶນຫວາຍ ​ເຫັງ. ນັງສື ​ເຫລັມ ​ຈີ ​ແຕງ ​ອັນ ​ອິ ​ເນີງ ​ແລະ ​ກ໌ູຍ໌ ​ຄຸນຄາ ​ດະ ​ລັອຫ ​ອິ ​ມາກ ​ເຄືອນ.  ປາກ ​ມົດລູກ ​ກ໌ີ ​ແຫດ ​ໂມຍ ​ແນວ ​ເກ໌າະ ​ເມິຫ ​ປຶຣລົງ ​ມົດລູກ, ເກ໌ີ ​ຢັດ ​ຕໍ ​ຫຶນຕຸ ​ກ໌ັນ ​ກ໌ູດ ​ດະ ​ກລວງ. ປຶຣລົງ ​ມົດລູກ ​ອຳ ​ວັຫ ​ນ່າມ ​ເມິ, ໄນ່ ​ຍາມ ​ຈີ ​ອັຫ ​ກອນ ​ເກ໌ີ ​ເກ໌າະ ​ຈີ ​ຫັກ ​ສຶລຍະ ​ວັຫ, ເພືອ ​ອັນ ​ກອນ ​ຫລຽນ ​ເບືອນ.
 ປາກ ​ມົດລູກ ​ຢັດ ດະ ​ກລວງ ​ຫຶນຕຸ ​ກ໌ັນ ຽຣຸ ​​ກ໌ຣາວ 4 ລີວ.
ປາກ ​ມົດລູກ ​ເດະ ​ຈຶມກຶນ ​ຕັກ ​ພຍາດ ​ແລັຫ ​ສຶຣເມິ. ກ໌ົນ ​ເຢາະເກ໌ີ ​ຈີ ​ຕັກ ​ພຍາດ ​ເມິຫ ​ກ໌ົນ ​ທີ ​ຢັດ ​ບຣອມ ​ຈຶມເບຣາະ ​ມາກ ​ກ໌ົນ, ຢັດ ບຣອມ ​ຈຶມເບຣາະ ​ທີ ​ອັຫ ​ພຍາດ.
ຈຶມກຶນ ທີ ​ຢັດ ​ບຣອມ ​ຈຶມເບຣາະ ​ແລວ ​ຄວນ ​ຈີ ​ຢັອຫ ​ອັນ ​ນາຍມໍ ​ກວດ ​ແຢງ ​ປາກ ​ມົດລູກ ​ຽຶມ ​ນຶມ.  ທໍ ​ສຣົງ ​ກດົງ ​ກ໌ີ ​ຈີ ​ຽອຍ ​ສຣົງ ​ກດົງ ​ຢັດ ​ດະ ​ປີກ ​ມົດລູກ ​ຢັອຫ ​ຈໍຣໍ ​ມົດ ​ລູກ.
 ອັນ ​ຈຶມກຶນ ​ຢັດ ​ບຣອມ ​ຈຶມເບຣາະ ​ດະ ​ຕວາງ ​ກດົງ ​ພວມ ​ຫລຽນ, ອົມ ​ປຶຣເອັຫ ​ເດະ ​ຈຶມເບຣາະ ​ເກ໌າະ ​ຈີ ​ບຶບ ​ກດົງ ​ເດະ ​ຈຶມກຶນ ​ດະ ​ທໍ ​ສຣົງ ​ກດົງ, ໂຫຈ ​ເກ໌າະ ​ຈີ ​ເກີດ ​ເມິຫ ​ກອນ. ກ໌ລາດ ​ນິ ​​ເກ໌າະ ​ຈີ ​ກ໌ອຍ ​ຢັອຫ ​ກ໌ູດ ​ດະ ​ມົດລູກ, ໂຫຈ ​ປຶຣຫມັນ ​ຢັດ ​ດະ ​ຫນິ. ຫຶນຕຸ ​ກ໌ັນ ​ເດະ ​ຈຶມກຶນ ​ສຶມຄັນ ​ສຶຣເມິ. ເມິຫ ​ດຶງນິ ​ອັນ ​ອິ ​ຈຶມນຳ ​ແປລ ​ແຢງ ​ອັນ ​ເລິ, ຍາມ ​ມູມ ​ຍາມ ​ຣາ ​ເກ໌າະ ​ອັນ ​ເດະ ​ລຶງ ​ອົມ ​ແຫັງ ​ອົມ ​ແກ໌ິຍຫ. ໂມຍ ​ແນວ ​ທີ ເລິ ​ຈຶມນຳ ​ເຫມືອນ ​ເຢາະ ​ເກ໌າະ ​ເມິຫ, ຍາມ ​ຣາ ​ອຽກ ​ຫະ ​ຣາ ​ກ໌າຍ ​ອາຣ ​ກາລ, ໄນ່ ​ອັນ ​ຣາ ​ກ໌າຍ ​ອາຣ ​ກຶນຫນິ. ຢອຣ ​ສັຫ ​ອັນ ​ອຽກ ​ຫັກ ​ກ໌າຍ ​ຕັກ ​ກ໌າຍ ​ກ໌ູດ ​ດະ ​ຫຶນຕຸ ​ກ໌ັນ ​ປະ ​ຫຶນຕຸ ​ນູມ ​ເກ໌າະ ​ຈີ ​ແຕງ ​ອັນ ​ເກີດ ​ອັກເສບ ​ເບືອນ ​ແລັຫ. ຫຶມປູຣ ​​ດະ ​ກລວງ ​ມົດລູກ ອັຫ ​ມາມ ຕັກ ຫຶມບຶລ. ອັນ ​ອົມ ​ປຶຣເອັຫ ​ເດະ ​ຈຶມເບຣາະ ​ອຳ ​ດະ ​ບຶບ ​ກດົງ ​ເດະ ​ຈຶມກຶນ ເຫມືອນ ​ດົກ ​ເລົາ ​​ດະ ​ຕວາງ ​ທີ ​3 ກ໌ນິ, ຣອດ ​ຕວາງ ​ທີ ​4 ກ໌ີ ​ກດົງ ​ເດະ ​ຈຶມກຶນ ​ເກ໌າະ ​ຈີ ​ກ໌ອຍ ​ກຍອມ ​ຽູຣ, ຈີ ​ອຳ ​ແຕງ ​ອັນ ​ເມິຫ ​ກອນ. ເມິຫ ຕວາງ ​ຈີ ແຕງ ​ອັນ ​ອັຫ ​ກອນ. ຢອຣ ​ສັຫ ​ຕວາງ ກ໌ີ ​ປີກ ​ມົດລູກ ​ສຣົງ ​​ກດົງ ​ຢັອຫ ​ດະ ​ມົດລູກ. ໄນ່ ​ທອງ ​ມາກ ​(ສວນ ​ມາກ) ​ກດົງ ​ເດະ ​ຈຶມກຶນ ​ຈີ ​ຫລຽນ ​ດະ ​ມື ​ທີ ​14 ລື ​15, ແລະ ​ກດົງ ​ຈີ ​ອັຫ ​ແຣງ ​ແຕງ ​ອັນ ​ເມິຫ ​ກອນ ​ເບືອນ ​ກຶນໂມຍ ມື ​ລື ​ບາຣ ​ມື ​ຫຣຶນ.  ລັອຫ ​ອິ ​ເມິຫ ​ຄອງຄວັນ ​ຈາກ ​ພຣະ ​ເຈົາ. ພຣະ ​ເຈົາ ​ຣັກ ​ອິ ​ສຶຣເມິ, ຢອຣ ​ສັຫ ​ເກ໌ີ ​ເມິຫ ​ກ໌ົນ ​ປຶນເກີດ ​ອິ. ດຶງນິ ​ຄຣໍ ​ຫະ ​ອັນ ​ອິ ​ຕຶຣເກ໌ິດ ​ແຍະ ​ກລອງ ​ແຍະ ​ຫຶຣເຍືອມ, ຫະ ​ຕຶຣເກ໌ິດ ​ເລົາ ​ສັຫ ​ລັອຫ ​ເດ ​ອຳ ​ເບລຍ ​ອຳ ​ເກັງ ​ອຳ ​ອັຫ ​ຄາ ​ເຫມິຫ, ຫະ ​ຕຶງກັລ ​ລັອຫ ​ເດ ​ເສັຫ ​ບຣຽງ. ໂດຍ ​ສເພາະ ​ຈຸ ​ເລົາ ​ເຢາະ ​ຈຶມກຶນ ​ຽຶມ ​ກ໌ົນ ​ສັຫ, ອິ ​ອັຫ ​ຄາ ​ມາກ ​ສຶຣເມິ, ຢອຣ ສັຫ ​​ອິ ​ເບືອນ ​ຣັບ ​ສິດທິ ​ພິເສດ ​ອັນ ​ເມິຫ ​ມະ.  ລວັງ ​ຫະ ​ເບິ ​ຢ່າ ​ພານ ​ກອນ ​ລື ​ຢັອຫ ​ປລຽນ ​ກອນ ​ດະ ​ໂຣງມໍ. ຢອຣ ​ສັຫ ​ເກ໌ີ ​ເມິຫ ​ແນວ ​ອຳ ​ເລິ ​ໂມ່ຍ ​ຕໍ ​ລັອຫ ​ເດະ ​ອິ, ​ເມິຫ ​ມ່າບ ​ຫນຳ ​ສຶຣເມິ, ແລະ ​ເກ໌າະ ​​ແຕງ ​ອັນ ​ອິ ​ຫານ ​ເບືອນ.ໄນ່ ​ອັນ ​ເມິ ​ຫັກ ​ເກ໌ີຍ ​ພານ ​ເກ໌ີຍ ​ປລຽນ ​ກອນ ​ໂດຍ ​ອຳ ​ອັຫ ​ເຫມິຫ ​ຈຶມເປັນ, ​ໂຫຈ ຄນິ່ ໄກ໌ ​​​​​ວິຫ ​ຈຸ ​ຫຶຣເຍືອມ ​ດະ ​ລັອຫ ​ເດ, ເກ໌າະ ​ອັນ ​ກ໌ົນ ​ກ໌ນິ ​ຢັອຫ ​ສອກ ​ມ່ອນ ​ໂສຣະ ​ມ່ອນ ​ລົຣ. ເລິ ​ສຶຣເມິ ​ອັນ ​ຢັອຫ ​ໂສຣະ ​ຢັອຫ ​ລົຣ ​ເຢາະ ​ກ໌ົນ ​ຣັບໄສ ​ພຣະ ​ເຈົາ ​ລື ​ຈຶມກຶນ ​ທີ ​ຣັກ ​ພຣະ ​ເຈົາ. ເພືອ ຈີ ​ເບືອນ ​ຣັບ ​ຫຶຣເລາະ ​ເພຣິຫ ​ຕູລ ​ຫຶຣເຍືອມ, ແລະ ​​ຈີ ເບືອນ ​​ເນີງ ​ເລົາ ​ສັຫ ​ພຣະ ​ເຈົາ ​ຫນອງ ​ຣັກ ​ແລະ ​ເກາະ ​ຈີ ຍົກ ​ໂທດ ​ອິ ​ເດະ ​ດຶງນິ.   ເມິ ​ແນ່ ​ເກ໌ີຍ ກຶລຢອງ ​ອົມ ​? ກຶລຢອງ ​ອົມ ດະ ​​ເມິ ?
       ດະ ​ປຶມ ​ສຶນດຣານ ​ສຶດ ​ມ່ອນ ​ໂຢເສັບ ​ໂຣະ ​ກ໌ຣົວ ​​ກ໌າຍ ​ຢັດດະ ​   ປ​ເທດ ​ເອຢິບ.​ ໂຢເສັບ ​ເກ໌ີຍ ​ຽອຍ ​ປເທດ ​ເອຢິບ ​ອັນ ​ກລັຫ ​ອຶດ ​ມັຫ ​ແບລັຫ ​​ຫມາຣ ​ເຈັນ ​ກສັດ ​ດະ ​ປ​ເທດ ​ເອຢິບ ​ສໄມ ​ກ໌ນິ ແຕງ ​​ຕັງ ​​ໂຢເສັບ ​ອັນ ​ເມິຫ ​ກ໌ົນ ​ສຳ​ຄັນ ​ດະ ​ປ​ເທດ ເອຢິບ ​ຫນິ. ​ດະ ​ປຶມ ​ສຶນດຣານ ​ພຣະ ​ເຈົາ ​ສັນຍາ ​ເລົາ ​ເຢາະ ​ອັບຣາຫາມ ​ຢີສາກ ​ປະ ​ຢາໂຄບ ​ສັຫ ​ຈີ ​ອວຍພອນ ​ອັນ ​ນໍ ​ອັຫ ​ຽັນເຽືອ ​ເຽະ ​ກອນ ​ເມິຫ ​ພຣະ ​ພອນ ​ຢັອຫ ​ລິຫ ​ໂລກ. ໄນ່ ​ເລືອງ ​ສຶນດຣານ ​ດະ ​ປຶມ ​ໂຣະ ​ກ໌ຣົວ ​ກ໌ີ ​ອິ ​ຈີ ​ກ໌ູຍ ​ສັຫ ​ອຳ ​ເມິຫ ​ເລືອງ ​ງາຍ ​ສຶງ ​ຫຶຣເລາະ ​ສັນຍາ ​ກ໌ີ ​ຈີ ​ເກີດ ​ເຄືອນ, ​ຢອຣ ​ສັຫ ກ໌ົນ ​ອິສຣາເອັນ ​ຕອງ ​ເມິຫ ​ຄອຍ ​ເມິຫ ​ເສີຍ ​ດະ ​ປ​ເທດ ​ເອຢິບ ​ກ໌ຣາວ ​400 ນຶມ. ນຳ ​ນໍ ​​ຫນອງ ​ເມິຫ ​ຄອຍ ​ດະ ເອຢິບ ​ຫນິ ​ພຣະ ​ເຈົາ ​ເກ໌າະ ​ຫນອງ ​ຣັກ ​ຫນອງ ​ຕຶຣແນມ ​ແລະ ​ຕຽມ ​ງອຣ ​ຈີ ​ຽອຍ ​ນໍ.  ຢັດ ເຫຣິງ ​ຢັອຫ ​- ເຫຣິງ ​ຢັອຫ ​ກ໌ົນ ​ລຸນ ​ຫມັງ ​ເກ໌າະ ​ຫານ,  ​​ໂຫຈ ​ກ໌ົນ ​ລຸນ ​ຫຶມເມະ ​​ເກ໌າະ ​ອັຫ ​ເຽະ ​ອັຫ ​ກອນ ​ກ໌ຶ ​ເຄືອນ ​- ກ໌ຶ ​ເຄືອນ,  ​​ເກີດ ​ເມິຫ ​ຈຸມ ​ຫນຳ ​ສຶງ ​ກເອີຍ ​ເລົາ ​ເມິຫ ​ກ໌ົນ ອິສຣາເອັນ. 
 ດະ ​ເລືອງ ​ກ໌ີ ​ອິ ​ຈີ ​ເບືອນ ​​ເນີງ ສັຫ ​​ພຣະ ​ເຈົາ ​ເບືອນ ​ເດ ​ເລືອກ ​ກອນ ​ແຍະ ​ໂມຍ ກ໌ົນ ​ອູນ ​​ເພືອ ​ຈີ ​ອັນ ​ກ໌າຍ ​ຽອຍ ​ສົນສາດ ​ອິສຣາເອັນ ​ອັນ ​ກລັຫ ​ເມິຫ ​ຄອຍ ​ເມິຫ ​ເສີຍ ​ດະ ​ກາລ ​ມັດ. ອັນ ​ອິ ​ກ໌າຍ ​ຫຽນ ​ເນີງ ​ບຣອມ ​ເຢາະ. ຢັດ ຢັອຫ ​ເບືອນ ​ມາກ ​ຽົວ ​ກ໌ົນ ​​ປເທດ ​ເອຢິບ ​ຫນິ ​​​​​ເກ໌າະ ​ອັຫ ​ກສັດ ​ກ໌ົນ ​ຫຶມເມະ ​ເຄືອນ ​ປົກຄອງ. ກສັດ ​ກ໌ົນ ​ກ໌ນິ ​ອຳ ​ເນີງ ​ເລືອງ ​ໂຢເສັບ.  ​ເກ໌ີ ​ກ໌ູຍ໌ ​ກ໌ົນ ​ອິສຣາເອັນ ​ອັຫ ​ກ໌ຶ, ເກ໌ີ ​ເກ໌າະ ​ເລົາ ​ສັຫ, “ເປີ, ນໍ ​ທຶຣກ໌ີ ​ລະ ​ກ໌ຶ ​ເຄືອນ ​- ​ກ໌ຶ ​ເຄືອນ! ​ອັນ ​ອິ ​ອຳ ​ແຕງເຫມິຫ ​ເຢາະ ​ນໍ ​ເງືອນ ​ຄນິ່, ປຽົວ ​ເງາະ ​ນໍ ​ຈີ ​ໄກ໌ ແຕງ ​ເສິກ ​ຕໍ ​ອິ.” ໂຫຈ ​ກສັດ ​​ເກ໌າະ ​ຫລຽນ ​ກຶມສັງ ​ເລົາ ​ສັຫ ​ອັນ ​ກ໌ົນ ​ອິສຣາເອັນ ​ນິ ​ເມິຫ ​ຄອຍ ​ເມິຫ ​ເສີຍ. ​  ອັນ ​ນໍ ​ແຕງ ​ວຽກ ​ຣຶງດຶລ, ເອິຫ ​ກ໌າງ ​ສາງ ​ເມືອງ. ໄນ່ ​ກ໌ົນ ​ອິສຣາເອັນ ​ເກ໌າະ ອຳ ​​ລຸດ ​ອຳ ​ແດັກ ​ຽູຣ, ໄກ໌ ​​ແຫງ ​ອັຫກ໌ຶ ​​ເຄືອນ - ກ໌ຶ ​​ເຄືອນ ​ຕຶມເບາະ.
      ໂຫຈ ​ກສັດ ​ໄກ໌ ​ຫລຽນ ​ຄຳສັງ ​ຕຶມເບາະ ​ເລົາ ​ສັຫ, “ອັນ ​ກ໌ົນ ​ເອຢິບ ​ກ໌ົນ ​ກ໌ເມິ ​ກ໌ູຍ໌ ​ກ໌ົນ ​ອິສຣາເອັນ ​ອັຫ ​ກອນ ​ເມິຫ ​ຈຶມກຶນ ​ເກ໌າະ ​ອັນ ​ປລັຫ ​ເລັງ ​​ອູນ ​ອັນ ​ນໍ ​ລຽງ ​ຫນິ, ໄນ່ ​ອັນ ​ອັຫ ​ເມິຫ ​ຈຶມເບຣາະ ​ເກ໌າະ ​ອັນ ​ມອດ ​ຢັອຫ ​ແດັຈ ​ດະ ​ອົມ ​ນິນ.” ໂຫຈ ​ດະ ​ບືງ ​ກ໌ົນ ​ອິສຣາເອັນ ​ນິ ​ອັຫ ​ໂມຍ ​ຄອບຄົວ, ສນາ ​ເກ໌ລະ ​ກຶມບຣະ ນິ ​​ອັຫ ​ກອນ ​ເມິຫ ​ຈຶມເບຣາະ, ໂຫຈ ​ເກ໌າະ ເລວ ປຶຣສອຣ ​ກອນ ນິ ​​ອູນ. ສນາ ລຽງ ​ປຶຣສອຣ ​ເຈັນ ​ເບືອນ ​ເປະ ​(3) ເນື່ອນ, ​ຕຶຣເກ໌ິດ ​ເລົາ ​ສັຫ ​ຈີ ​ປຶຣສອຣ ​ຕໍ ​ໄບ ​ເບືອນ.  ມະ ​ນິ ​ເກ໌າະ ​ເລີຍ ​ຢັອຫ ​ເດືອງ ຕູດ ​ຕຶຣໂລ ​ກ໌າຍ ​ແຕງ ​ແຄຣະ, ​ ​ເດືອງ ​ປິຫ ​ກສີ ​ລີດ ​ອຳ ​ອັນ ​ອົມ ​ກ໌ູດ. ໂຫຈ ​ນາ ​ເດືອງ ​ກອນ ​ຈຶມເບຣາະ ​ເດ ​ປລັຫ ​ດະ ​ແຄຣະ ​ຫນິ.  ໂຫຈ ​ນາ ​ເດືອງ ​ຢັອຫ ​ປລັຫ ​ດະ ​ອົມ ​ນິນ ລິງ ​ຣຸມ ​ຕູດ ​ຕຶຣໂລ. ໂຫຈ ​ມອກ ​ຕະ ​ແຍະ ​ນິ ​ເກ໌າະ ​ຢັອຫ ​ແຫຣັຈ ​ແຢງ ​ສັຫ ​ຈີ ​ອັຫ ​ເຫມິຫ ​ເກີດ ​ເຄືອນ ​ເຢາະ ​ແຫມ ​ເດ. ນຳ ​ນາ ເຕີຈ ​​ແຄຣະ ​ນິ ​ແຢງ, ​ກ໌ູຍ໌ ​ເມິຫ ​ກອນ ​ຈຶມເບຣາະ ​ນາ ​ເກ໌າະ ​ຕຶຣແນມ. ນາ ​ເລົາ, “ໂອ, ກ໌ີ ​ເມິຫ ​ກອນ ​ກ໌ົນ ​ອິສຣາເອັນ ​ໄນ່ຫ!” ໂຫຈ ​ນາ ​ເກ໌າະ ​ມອດ ​ກອນ ​ນິ ​​ອູນ ​ເດ ​ເດະ. ໂຫຈ ມອກ ​ຕະ ​ແຍະ ​ນິ ເກ໌າະ ​​ດັຣ ​ກ໌າຍ ​​ເລົາ, “​ບາ ​ຈີ ​ເດະ ​ອັນ ​ໂອະ ສອກ ​ກ໌ົນ ​ກ໌າຍ ​ຽອຍ ​​ລຽງ ​​ເບາະ​?” ນາ ​ເລົາ, “ເອີ! ຢັອຫ ​ເຈິມ!” ມອກ ​ນິ ​ເກ໌າະ ​ດັຣ ​ກ໌າຍ ​ມ່ອກ ​ມະ ​ເດ,  ​ເດືອງ ​ມະ ​ເດ ​ກ໌າຍ ​ຈໍຣໍ. ໂຫຈ ​ກອນ ​ຈຶມກຶນ ​ກສັດ ​ນິ ​ເລົາ, “ຫຶ! ​ມອດ ​ກອນ ​ໂອະ ​ຢັອຫ ​ລຽງ, ໂຫຈ ​ໂອະ ​ຈີ ​ອັນ ​ບາ ​ເດະ ​ກມູລ ​ຄາ ​ບາ ​ລຽງ.”  ເລືອງ ​ພານ ​ກ໌ລາດ ​ອິ ​ເບືອນ ​ເດ ​ເນີງ ​ສັຫ ​ພຣະ ​ເຈົາ ​​ຄຣົກຄຣອງ ​ໂມເສ ​ແນວ ​ເມິ ​ຕັງ ​ເງືອນ ​​ເກ໌ີ ຫນອງ ​ງາກ ​​ເຈັນ ​ກ໌ູດ ​ຢັດ ​ດະ ​ກ໌າງ ​ໂຣງ ​(ລາດສະວັງ) ​ເດະ ​ກສັດ ​ເອຢິບ​. ໄນ່ ​ດະ ​​ເລືອງ ​ກ໌ີ ​ ອິ ​ຈີ ​ເບືອນ ​ເດ ​ເນີງ ​ສັຫ ​ນຳ ​ໂມເສ ​ອາຍຸ ​ເບືອນ ​ກ໌ຣາວ ​40 ​ນຶມ, ສີວິດ ​ເກ໌ີ ​​ອັຫ ​ມາກ ​ແນວ ​ປຶນຫລາ. ອິ ​ຈີ ​ກ໌ູຍ ​ສັຫ ​​ພຣະ ​ເຈົາ ​ກ໌າຍ ​ປຶນເກລະ ​ເຢາະ ​ໂມເສ ​ເມິຫ ​ແນວ ​ເລິ ​ງືດ ​ເລິ ​ວີຣ ​ສຶຣເມິ. ​ພຣະ ​ເຈົາ ຈຸ ​ຄຣິ ​ຈຸ ​ຽັອງ ໂມເສ ​ອັນ ​ຽອຍ ​ສົນສາດ ​ອິສຣາເອັນ ​​ອັນ ​ກລັຫ ​ ຫຶຣເລາະ ​ທຸກ ​ລຶມມ່າກ.  ​ອັນ ​ອິ ​ກ໌າຍ ​ຫຽນ ​ເນີງ ​ບຣອມ ​ເຢາະ. ຫນຳ ​ເຄືອນ, ​ອັຫ ​ໂມຍ ​ມື ​ເກ໌ີ ​ເກ໌າະ ​ຫລຽນ ​ຢັອກ ​ເຫິບ ​ຢັອຫ ​ແຢງ ​ກ໌ົນ ​ອິສຣາເອັນ ​ສົນສາດ ​ເດະ ​ເກ໌ີ. ໂຫຈ ​ເກ໌ີ ​ກ໌ູຍ໌ ​ກ໌ົນ ​ອິສຣາເອັນ ​ທຸກ ​ລຶມມ່າກ, ​ແຕງ ​ວຽກ ​ຣຶງດຶລ ​- ​ຣຶງເດີລ. ໂມເສ ​ໄກ໌ ​ຫນອງ ​ກ໌ູຍ໌ ​ກ໌ົນ ​ເອຢິບ ​ໂມຍ ​ກ໌ົນ ​ປຸ ​ວຶດ ​ກ໌ົນ ​ອິສຣາເອັນ, ໂຫຈ ​ເກ໌ີ ​ເກ໌າະ ​ຢັອຫ ​ພານ ​ກ໌ົນ ​ເອຢິບ ​ນິ ​ປິຈ.  ນຳ ​ກສັດ ​ເອຢິບ ​ເນີງ ​ເລືອງ ​ໂມເສ ​ພານ ​ກ໌ົນ  ເອຢິບ, ກສັດ ​ນິ ​ເກ໌າະ ​ແສລ ​ສອກ ​ງອຣ ​ຈີ ​ພານ ​ເກ໌ີ. ໄນ່ ​ເກ໌ີ ​ເກ໌າະ ​ເງາະ, ເກ໌ີ ​ດຸ, ດຸ ​ຢັອຫ ​ຢັດ ​ດະ ​ບຣິ ​ ມີດີອານ. ຢັດ ​ດະ ​ບຣິ ​ກ໌ນິ ​ເຫຣິງ ​ຢັອຫ ​ເກ໌ີ ​ເກ໌າະ ​ເດະ ​ກຶມບຣະ ​ດະ ​ບຣິ ​ກ໌ນິ. ຢັດ ​ຢັອຫ ​ອັຫ ​ໂມຍ ​ມື ​ນຳ ​ໂມເສ ​ພວມ ​ລາມ ​ໂຕ ​ແກະ ​ໂຕ ​ແບະ ​ເດະ ​ຢົງ ​ກຶມບຣະ, ຢັອຫ ​ກ໌ລາດ ​ບຣິ ​ໂສຣຍ໌ ​ແສຣວ ​ໄຣຫ ​ແຣັຍ໌. ຢັອຫ ​ຣອດ ​ດະ ​ມົກ ​ສີນາຍ ​ມົກ ​ເດະ ​ພຣະ ​ເຈົາ ​​ກ໌ນິ, ໂຫຈ ​ພຣະ ​ເຈົາ ​ກ໌າຍ ​ປຶນເກລະ ​ອັນ ​ເກ໌ີ ​ກ໌ູຍ ​ເມິຫ ​ເພຣືອ ​ຢັດ ​ດະ ​ຣຸມ ​ສອອງ. ໄກ໌ ​ຫນອງ ​ເລົາ ​ຕໍ, “ສນິ ​ອັນ ​ກ໌ົນ ​ອິສຣາເອັນ ​ມາຍ໌ ​ເລົາ ​ສັຫ, ‘ພຣະ ​ເຈົາ ​ເຢາະ​ເກ໌ີ ​ສຣົງ ​ເມ ​ກ໌າຍ ​ກ໌ນິ ​ເມິຫ ​ເມິ?’ ໂອະ ​ຈີ ​ແຢັຫ ​ນໍ ​ແນວ ​ເມິ ​ ພຣະ ​ເຈົາ ​ເລົາ, ​ ​“ອັນ ​ເມ ​ມ່ອກ ​ນໍ ​ເລົາ, ໂອະ ​ເມິຫ ​ສຶງ ​ໂອະ ​ເມິຫ. ໂອະ ​ເມິຫ ​​ພຣະ ເຈົາ ​ຢາເວັຫ, ເມິຫ ​ພຣະ ​ເຈົາ ​ເດະ ​ອັບຣາຫາມ, ຢີສາກ, ປະ ​  ຢາໂຄບ. ອັນ ​ເມ ​ມ່ອກ ​ນໍ ​ແນວ ​ນິ.”

ໂມຍ ເດືອ ອັຫ ກົບ ແຍະ ໂມຍ ຈຸ, ນໍ ກ໌າຍ ໂຣມ ເຢາະ ໂມຍ ມ່ອນ ໂຫຈ ຈີ ເສັງ ເຢາະ ກ໌າ ຫລັກ ເພຣືອ ໄຟຟາ ອັນ ຣອດ ດະ ຕວລ. ແລະ ອັຫ ກົບ ມາກ ໂຕ ອອຣ ເຢາະ ກ໌າຍ ເກາະ ຈີ ແຢງ ນໍ ເສັງ ເຢາະ. ໂຫຈ ນໍ ເກ໌າະ ເລີມ ເສັງ ເຢາະ ເດ ກ໌າ …ຈີ ເລົາ ສຶຣເມິ ເກ໌າະ ອຳ  ອັຫ ເມິ ເສືອ ເລົາ ສັຫ ກອນ ກົບ ແຍະ ທຶຣກ໌ີ ຈີ ກ໌າ ເຈັນ ຣອດ ດະ ຕວລ ເບືອນ. ໂຫຈ ເກ໌າະ ອັຫ ສຽງ ໂສຣະ ເຄືອນ ເລົາ ສັຫ, “ຈາງ ອັນ ນໍ ໄກ໌ ກ໌າ ຣອດ ດະ ຕວລ,  ຢາກ ອຳ ຢາກ ເດ ຫນິ.” ບາງ ໂຕ ເກ໌າະ ເລົາ ສັຫ, “ປະ ອຳ ອັຫ ເມິ ເບືອນ ຈີ ກ໌າ ເບືອນ, ແຢງ ຫນິ ເກ໌າະ ເນີງ! ”  ບືງ ກົບ ແຍະ ທືຣນິ ເກ໌າະ ເລີມ ອອຣ ເຢາະ ຄຣຸກ ຽູຣ ຄຣຸກ ຽູຣ ຣັກ ຣັກ ເດືອ ລະ ໂຕ ເດືອ ລະ ໂຕ. ໄນ່ ຫນອງ ອັຫ ກົບ ແຍະ ໂມຍ ໂຕ ທີ ຫນອງ ເດະ ຫຶຣເຍືອມ ເສັຫ ກ໌າ ຽົງ ເຄືອນ ຽົງ ເຄືອນ. ກົບ ແຍະ ທີຢັດ ດະ ຫຶນເດະ ເກ໌າະ ແຫງ ອອຣ ເຢາະແຫດ ເຄືອນຕຶມເບາະ ເລົາ ສັຫ: “ເກ໌ີ  ເມິຫ ແນວ ຢາກ ເຫັງ, ປະ ອຳ ອັຫ  ເມິ ທີ ຈີ ແຕງ ເບືອນ.” ຫນອງ ລຶງ ກົບ ແຍະ ໂມຍ ໂຕ ກ໌ນິ ຫຣຶນ ທີ ເດະ ຫຶຣເຍືອມ ເສັຫ ສຶຣເມິ ແລະ  ສມາດ ກ໌າ ເຈັນ ຣອດ ດະ ຕວລ ເບືອນ.  ອັຫ ກົບ ມາກ ໂຕ ທີ ເມັຈ ແລວ  ເກ໌າະ ອອຣ ເຢາະ ອວດ ແລະ ໄບ ຈຸ ກ໌າ ຕໍ, ໄນ່ ກົບ ເຢາະ ເກ໌ີ ໂມຍ ກ໌ໄນ ຫນອງ ມແຣະ ມແຣງ ກ໌າ ເດ ສຶຣເມິ. ດະ ກຶນສຶດ ກົບ ທຶຣນິ ເກ໌າະ ອຳ  ໄບ ອັຫ ເມິ ກ໌າ ເຈັນ ຣອດ ດະ ຕວລ ຫນອງ ລຶງ ກົບ ແຍະ ໂມຍ ໂຕ ກ໌ນິ ຫຣຶນ ທີ ເດະ ຫຶຣເຍືອມ ເສັຫ ສຶຣເມິ ແລະ  ສມາດ ກ໌າ ເຈັນ ຣອດ ດະ ຕວລ ເບືອນ. ບືງ ກົບ ທີ ເສັງ ບຣອມ ເຢາະ ກ໌ນິ ເກ໌າະ ຈຸ ເນີງ ສຶຣເມິ ເລົາ ສັຫ, ແຕງ ເຫມິຫ ກົບ  ແຍະ ໂຕ ກ໌ນິ ຕັງ ເດ ກາ ກ໌າ ຣອດ ດະ ຕວລ? ເມິຫ ເຫມິຫ ທີ ຽອຍ ອັນ ເກ໌ີ ອັຫ ແຣງ? ເລືອງ ກ໌ີ ມ່ອກ ອັນ ອິ ເນີງ ສັຫ, ຫະ ຫຶມແຍັງ ກຶຣລັອຫ ໂສຣະ ທີ ອຳ ເລິ ເດະ  ບຣຽງ ມາກ… ຢອຣ ເກ໌ີ ຈີ ແຕງ ອັນ ອິ ຢັອຫ ອຳ ໄບ ຣອດ ດະ ເປົາມາຍ ທີ ອິ ຕັງ ອູນ.  ຢອຣ ເລົາ ສັຫ ກຶຣລັອຫ ໂສຣະ ເດະ ກ໌ົນ ອິ ອັຫ ພລັງ ຫນຳ ສຶຣເມິ ແລະ ອັຫ ພົນ ຕໍ  ການ ດຳ ເນີນ ສີວິດ ເດະ ອິ. ດຶງນິ ຄຣໍ ອັນ ອິ ລມັດ ລວັງ ດະ ສິງ ທີ ອິ ເບືອນ ເມັຈ ເບືອນ ອານ. ອຳ ຫຣຶນ ນ່າມ  ນິ, ບາງ ເດືອ ອິ ເກ໌າະ ຕອງ ແຕງ ສັຫ ເດ ເມິຫ ກ໌ົນ ສລູດ ຕໍ ກຶຣລັອຫ ໂສຣະ ທີ ເລົາ ສັຫ, “ຈາງ ບໍ ເກ໌າະ ອຳ ສມາດ ຈີ ແຕງ ອັນ ເບືອນ ຕາມ ເປົາມາຍ ! ! ! ” ຄຣໍ ອັນ ອິ ຕຶຣເກ໌ິດ ລຶງ ກຶຣລັອຫ ທີ ເລົາ ສັຫ, “ບໍ ສມາດ ແຕງ ເບືອນ ! ! ບໍ ສມາດ ແຕງ ເບືອນ.”
ອັຫ ກອນ ແຍະ ຈຶມເບຣາະ ໂມຍ ກ໌ົນ ສຶງເມິຫ ຕູນ, ເກ໌ີ ຈຸ ເດະ ລົດ ທີບ. ໂມຍ ມື ເກ໌ີ ຢັອຫ  ຕລາດ ບຣອມ ຢົງ ໂຫຈ ເກ໌ີ ກ໌ູຍ໌ ລົດ ທີບ ໂມຍ ຄັນ ເບລຍ ລາຄາ ກ໌ຣາວ ບາຣ ແສນ ເປືອງກ໌ັລ ກີບ. ເກ໌ີ ອຳ ອັຫ ກມູລ, ໂຫຈ ເກ໌ີ ເລົາ ເຢາະ ຢົງ, ຢົງ ເກ໌າະ ເລົາ ອັນ ເກ໌ີ ຢັອຫ ສອກ ກ໌າຍ  ຕຶມເບາະ. ຕູນ ຢັດ ຕຶຣເກ໌ິດ ສັຫ ຈີ ສອກ ກມູລ ເບືອນ ດະ ເມິ, ໄນ່ ຍາມ ເກ໌ີ ກ໌າຍ ຣອດ ດະ ກ໌າງ ເກ໌ີ ເກ໌າະ ກ໌ູຍ໌ ເມັ່ດ, ເກ໌ີ ເກ໌າະ ເລີຍ ເລົາ ສັຫ, “ເອີ! ໂອະ ຈີ ຢັອຫ ຕັກ ເມັ່ດ.” ຕັງ ນຳນິ ຕູນ ເກ໌າະ ຢັອຫ ຕັກ ເມັ່ດ ຽຶມມື, ເກ໌ີ ເບືອນ ມື ກ໌ັລເປືອງ ບັນ. ຈຸ ມາຍ໌ ເລົາ ສັຫ ຢົງ ເກ໌ີ ອັຫ ໂມຍ ແສນ  ໂຫຈ ເກ໌ີ ຕອງ ສອກ ກ໌າຍ ຕຶມເບາະ ນ່າມ ເມິ ຕັງ ຈີ ບໍ? ແລະ ເກ໌ີ ຢັອຫ ຕັກ ເມັ່ດ ເບືອນ ມື  ກ໌ັລເປືອງ ບັນ ນ່າມ ເມິ ມື ຕັງ ຈີ ເບືອນ?   ມະ ເດະ ຢະ ມີ ອອຣ ຢະ ມີ ຍາງ ຢັອຫ ຕລາດ, ສນາ ອັຫ ກມູລ ປະ ໂລຈ ກ໌ັລເປືອງ ບັນ ກີບ.  ສນາ ແວດ ຫລະ ຕໂລະ ໂລຈ ບາຣ ບັນ, ແວດ ຣເວະ ໂມຍ ບັນ, ແວດ ອັຫ ລຶມໂບະ ເປືອງ ບັນ. ດະ ກຶນສຶດ ໄກ໌ ແວດ ສລີ ປະ ອົມ ຫເອຍ ໂລຈ ປູລ ບັນ. ຈຸ ມາຍ໌ ເລົາ ສັຫ ສນາ ຢະ ມີ ປະ ມະ  ເດະ ນາ ແວດ ໂລຈ ນ່າມ ເມິ ບັນ? ແລະ ຫນອງ ສລັຫ ນ່າມ ເມິ ບັນ?
ອັນ ເມິ ອຳ ເບິ ມັຫ ເບືອນ ມາກ ມື ເກ໌າະ ຈີ ແຕງ ອັນ ກ໌ົນ ກ໌ນິ ຢັຣ ເມິ? ກ໌ຸລ ເຄືອນ ລື ເມິຫ ແນວ ເມິ? ຍາມ ອິ ຢັອຫ ດຶມ ດະ ບຣິ ອິ ແຕງ ແນວ ເມິ ຣຸງ ມັຫ ຕັງ ເດ ອັຫ ມັຫ ເບິ?ສຶງມັຫ ເຢາະ ອິ ເບິ ໂຫຈ ອຳ ໂລຈ ກ໌ນິ ອັນ ເລັງ ອູນ ເຫຣິງ ເກ໌ີ ຈີ ຢັຣ ເມິ ກ໌າງ ກຶມຫມຸ ອິ ສຶຣເມິ ຽໍ ຈີ ອັຫ ໂມຍ ແນວ ສຶງ ບັງ ຕຶມລູຍ ຽູຣ ເກວີຍ ຕຶມບຣະ ເພຣືອ, ແນວ ກ໌ນິ ອິ ກເອີຍ ເລົາ ເມິຫ ເຫມິຫ ອຳ ເລົາ ຈີ ເມິຫ ຈຶມກຶນ ຈຶມເບາະ ຍາມ ອິ ນູມ ອັນ ຫັກ ນູມ ຫລຽນ ແດັກ ໂຫຈ ໄກ໌ ຈຸ, ອິ  ກເອີຍ ເລົາ ກ໌ົນ ກ໌ນິ ແຕງ ເຫມິຫເປລະ ເຫມິຫ ແຍະ ແຍະ ຍາມ ອິ ເບິ ເກ໌ີ ຈັດ ຈີກ, ໄນ່ ຍາມ ເບິ ໂຫຈ ໄກ໌ ຫເອຍ ຫຶງກ໌ົຣ   ຫຶງກ໌ລາຈ   ຫຶງໂກະ   ຫຶນເຽາະ   ຫຶນເດະ  ຫຶນດູມ ຫຶນເດຣີຍ  ຫຶມນັຫ  ຫຶມເບະ  ຫຶມບຣັງ ຫຶມລັກ  ຫຶຣເຍືອມ ຫຶຣນະ  ຫຶຣລຸ ຫຶລບັດ ລຶງກ໌ອດ    ລຶງແດຣັງ    ລຶຈດອຈ    ລຶດເວິ່ດ   ລຶມດຶຣ ລຶມດົຣ      ລຶມບິດ      ລຶມບອດ       ລຶມເປີດ 
ຣຶກງອກ  ຣຶງເກ໌ິ   ຣຶງກ໌ອລ  ຣຶງດຶລ  ຣິຈບິຈ   ຣຶດງັດ  ຣຶດມູດ ຣຶນຽົຫ   ຣຶນດົຫ   ຣຶມຍາຍ   ຣຶມບູຍ   ຣຶມລາງ   ຣຶມເຫະ   ຣຶມອອງ ປຶກສີກ  ປຶກລາກ ປຶງກ໌ູບ  ປຶງກ໌ຣັງ  ປຶຈແຫຣັຈ  ປຶຈລາຈ ປຶດໂຽດ  ປຶນກ໌ລະ  ປຶນເງາະ  ປຶນດຣຸ  ປຶນຫຶນແວັຫ  ປຶນເອັຣ  ປຶຣດືມ  ປຶລແດັຫ ຕຶກລົກ  ຕຶງກ໌ຸ  ຕຶງກຶລ  ຕຶງເຣັງ  ຕຶງຫອຍ  ຕຶນໂລະ  ຕຶມໂກກ ຕຶມບຣະ  ຕຶມບຣາຈ  ຕຶມຫມອງ  ຕຶມລາຍ໌  ຕຶຣເກ໌ິດ  ຕຶຣສາບ  ຕຶຣແນັຫ  ຕຶຣເຢີຣ ສຶກເດືອກ  ສຶກວຽກ  ສຶງແກ໌ລຣ  ສຶງກ໌ອງ  ສຶງກາຣ  ສຶງຫົນ ສຶຍ໌ກຽຍ໌  ສຶນດອຣ  ສຶມແງັຫ  ສຶຣກ໌ອກ ສຶຣຢະ ສຶຣແລງ ສຶຣແວກ ສຶຣເອງ ສຶລວຽລ ຈຶງກ໌ອຣ  ຈຶງແກລຣ   ຈຶງກວັຫ  ຈຶງລຽງ   ຈຶດຣູດ   ຈຶນດຣັງ ຈຶນທາບ  ຈຶມກາກ  ຈຶມບວດ  ຈຶມເບຣາະ  ຈຶມເປືອງ   ຈຶຣແກ໌ີຣ   ຈຶຣເດະ  ຈຶຣໄມ ກຶນກູຍ  ກຶນເຽືອຣ  ກຶນສັລ   ກຶນສັຫ   ກຶມນູນ   ກຶມເບຣິ  ກຶມເລີດ   ກຶຣສຣູຍ໌   ກຶຣໂນະ  ກຶຣລຳ  ກຶຣແວັຫ  ກຶລຍະ  ກຶລແດີຈ  ກຶລຢອງ  ຫອື      ຫອຸ       ຫເອຍ      ຫອຶງ      ຫອຶມ    
ຫອຶຣ ຫແອັຫ ຫອົຫ     
ລງະ ລງິຍ໌ ລງູດ ລງັຣ ລແດີຈ ລດຣັງ ລດຣຸບ ລມາຈ ລແມດ ຣງັດຣງັລ ຣບາງ    ຣບູງ    ຣມັງ ຣມາງ ຣເມີຍ    ຣມານ    ຣເຢິ     ຣເວະ     ຣເວີຈ     ຣເວີຍ
ປກ໌າ  ປງັຣ  ປຽົວ  ປຽັກ  ປແຽີຈ ປແຽດ  ປຽູຣ  ປຈິມ ປສຶມ  ປເສືອມ  ປດະ ປດຸ  ປໂດະ  ປເດັນ  ປດັຫ  ປເຕະ  ປເຕິ  ປນຶມ  ປນຶຣ  ປອຽລຕກັນ  ຕເນັຈ  ຕນັອຫ  ຕບັງ  ຕບັຫ  ຕມອງ  ຕມອຍ  ຕຢາກ  ຕໂລະ  ຕລຸງ  ຕແລັງ ແຕັງ  ຕລອງ  ຕລັບ  ຕລູມ  ຕລອມ  ຕແລລ  ຕລົຫ  ຕວັງ  ສກ໌ີ  ສກ໌າດ  ສກ໌ັຣ  ສເກາະ  ສກຳ   ສເຄຣີນ  ສງິ  ສແງັກ  ສຈາງ   ສດອນ   ສເດີນ  ສນ່າ  ສນຸ່  ສນ່າຍ  ສບາ   ສບາຍ   ສເມິ  ສມອດ  ຈງາຣ    ຈງອກ    ຈດັອຫ    ຈດຶບ    ຈບັອບ    ຈນຶມ   ຈເມາະ   ຈເມິ   ຈມອລ    ຈແລ    ຈເລືອ    ຈໂອະ   ຈລະ  ຈລຸງ   ຈແອີດ  ກດີງ   ກຽຸຫ   ກຕຳ   ກນອຣ   ກບາຣ  ກມະ  ກຽອກ     ກແສະ  ກເດາະ  ກດັອງ  ກດາກ   ກດືບ   ກດອນ   ກໂດມ   ກດູມ    ກດຶລ ກ໌ບັງ        ກ໌ເມິ        ກ໌ໂມຍ        ກ໌ເຢິ  ເຫມິ ຫມັງ  ໜ່ວຍ ຢະ ເຫຣີຍ ອັຫ ຫຣາງ ອຳ ເບລຍ ເຫມືອນ ຫຣາງ ບຣຽງ. ຢອຣ ນຳ ນາ ຫນອງ ແຍະ ນາ ເງາະ ຈີ ເວຶອຍຫ ຫຣາງ, ນາ ເງາະ ຈີ ຈຸ ແລະ ມະ ຢົງ ເດະ ນາ ເກ໌າະ ຢັດ ດຶມ ດະ ເຫຣະ ເຫຣິງ ມາກ  ມື. ໂມຍ ມື ນາ ມ່ອກ ເຢາະ ເດ ເດະ, ເຢາະ ນາ ອັຫ ຫຣົກ ກ໌ົນ. ໂຫຈ ເຢາະ ນາ ເກ໌າະ ຫຣຸມ  ແຫຣັຈ ກະ ເລົາ ຈີ ແຕງ ອັນ ນາ ຢັອຫ ດຣິຍ໌ ເສັຫ ໂມຍ ມ່ອນ ໂມຍ ເມິ, ໂຫຈ ຫຣາງ ເກ໌າະ ຈີ  ຫັກ ຄຣຸກ. ໄນ່ ນາ ອຳ ຢັອຫ ດຣິຍ໌ ຢອຣ ນາ ອຳ ເນີງ. ຣອດ ມື ພັກ ໂຫງຫຽນ ນາ ເກ໌າະ ຢັອຫ ດະ ເຫຣະ ຽອຍ ມະ ເດືອງ ແຫມ, ໄນ່ ຫຣາງ ນາ ເກ໌າະ ອຳ ດະ ເວຶອຍຫ. ຍາມ ນາ ຢັດ ເບາະ  ແຫມ ຫນິ ນາ ເກ໌າະ ເມັຈ ຈຸ ນູມ, ໂຫຈ ຢັດ ເຫຣິງ ມະ ນາ ກ໌າຍ ຣອດ. ນາ ແນີມ ແລະ ໄຫວ  ກັຫ ແຫມ ອັນ ເຢາະ ມະ. ນາ ເດະ ຕິ ກັຫ ອຳ ເບືອນ, ນາ ຈຸ ນູມ ເຫັງ, ນາ ມຶນ ເກ໌າະ ເລີຍ ເດະ ຫຣາງ ກັດ ແບຣ ເຈົາ ເດ ເບາະ ແຫມ, ໂຫຈ ແຣະ ຢັ່ນ ເຈັນ ແຕງ ອັນ ຫຣາງ ເຢາະ ນາ ຈີ  ເວຶອຍຫ ນິ ຄຣຸກ ຽູຣ. ເມືອ ເມິຫ ແນວ ນິ ນາ ເກ໌າະ ທຣັນ ແລະ ດັຣ ຢັອຫ ຣາ ຫຣາງ ເດ ດະ  ຫຣົງ ອົມ ເຈັນ ມາມ ແສັງ ໂລຈ, ໂຫຈ ນາ ຕັງ ເບືອນ ນູມ.  ກ໌ົນ ຫນຶມ ຽໍ ເປາະ ກ໌າງ.ມະ ມ່ອກ ອັນ ກອນ ຢັອຫ ປິຫ ທຣາກ ດະ ຫນາຍ. ເຫນືອຈ ອຽກ ດະ ລິງ ກຸງ. ເກ໌ີ ເດັນ ແທັຣຫ ແວີຣ ຫນັອກ ຫນັອກ. ກອນ ເສືອງ ແຍະ ຽໍ ໂອຣ ແຕງ ແຫງກ ແຫງກ. ນຳ ອິ ບຸຫ ເຫງາະ ເວັຈ ດະ ກ໌າງ ກາລ ຈີ ຣອດ ເກ໌າະ ອວດ ເຈັນ ຫງອກ ຫງອກ. ນຶມ ກ໌ີ ອົມ ອັອຫ ດະ ກຸງ ອິ ຫງັດ ຢອຣ ບຣິ ວາຣ. ບາງ ມື ໂອະ ຮຽນ ນັງສື ເກ໌າະ ຢັດ ຫງາບ ຈຸ ສິຫ. ມຸ່ນ    ຢ່ຳ    ເນື່ອນ  ເມັ່ຈ   ແງິ່ຍ ແງິ່ຍ   ວ່າກ ວ່າກ   ນ່າງ     ເມີ່ກ    ຢື່ມ
 ວຶ່ງ    ແງ່ດ    ແນ່    ໂມ່ຍ     ວ່າຍ     ຢ່ອກ     ມ່ອກ     ຢັ່ງ    ນ່າມ ກອນ ແຍະ ໂມຍ ກ໌ົນ ເມິຫ ອີ ມົ່ວ, ຢົງ ນາ ກ໌ຸ ຢັອຫ ບາລ ແງ່ດ ແລະ ນາ ປະ ມະ ຢັດ ເກາະ ດະ ກ໌າງ. ບວຣ ໂມຍ ມື ຍາມ ນໍ ເບິ ອຸຣ ແງ່ດ ໂຫຈ, ຢັດ ໂມຍ ມຶ່ດ ອີ ມົ່ວ ເກ໌າະ ຈຸ ລູຍ ມ່າ ຢັອຫ ມ່າ ກ໌າຍ. ຢົງ ປະ ມະ ອຳ ເນີງ ແນວ ຈີ ແຕງ, ດະ ກ໌າງ ໄກ໌ ອຳ ອັຫ ຢ່າ ໂມ່ຍ. ຢົງ ເກ໌າະ ເລີຍ ວ່າຍ  ມອດ ແຕບ ວາງ ດະ ຽົງ, ໂຫຈ ດັຣ ຢັອຫ ຄຣໍ ຢື່ມ ລົດ ຈັກ ເຢາະ ເຢາະ ຢັອຫ ແວດ ຢ່າ ກ໌າຍ
ອັນ ອີ ມົ່ວ ເບິ. ຍາມ ເກ໌ີ ຢັອຫ ແວດ ຢ່າ ກ໌າຍ ຣອດ ເກ໌າະ ກ໌ູຍ໌ ອີ ມົ່ວ ໄຫ ແຄວນ ແລະ ອຳ ໄບ ມ່າ, ຢອຣ ອັຫ ກອນ ກ໌າງ ໂມຍ ກ໌ົນ ເດືອງ ຢ່າ ກ໌າຍ ອັນ ເບິ ກາລ. ກລາຍ ນ່າມ ສຶງ ຢົງ ນິ ແນີມສຶງ ກອນ ເດ ແຄວນ, ທັງ ໄກ໌ ຢອຣ ເກ໌ີ ອວດ ເຫັງ, ເກ໌ີ ເກ໌າະ ວຶ່ງ ຽູຣ ສິຫ ບຣອມ ກອນ ເລີຍ. ເມ ຈີ ເມື່ອ ໂອະ ອາ ເດ ຕັງ ອັນ ໂອະ ເບິ ມາກ ນ່າມ ແນິ່. ຫະ ໄບ ເລົາ ມາກ ຽົວ ໂອະ ຈີ ເມີ່ກ ບາ ປລັອຫ. ກອນ ເອີຍ, ຈີ ຢັອຫ ຈີ ກ໌າຍ ອາຣ ເມິ ມ່ອກ ຢົງ ມະ ເດະ ແນ່ ເອິມ. ດະ ກຸງ ກ໌າງ ອິ ເທຣາະ ຈີ ອັຫ ມໍ່ ສຣີລ ມາກ ໄນ່ ອິ ຫັກ ອຳ ເນີງ. ອັນ ບຣິ ວາຣ ເຫັງ ຢົງ ກຸງ ຢົງ ກ໌າງ ອິ ຽໍ ຈີ ເຢາະ ມ່ະ. ອັນ ເມ ຫັກ ກ໌າຍ ກາລ ເກ໌າະ ເກາະ ໂອະ ດະ ນິ່ ເອິມ.  ແຽະ ຣອດ ເຕັຈ ເຄຣືອງ ດະ ກຸງ ໂຫຈ ຢົງ ໂອະ ແວດ ມຸງ ໂມຍ ນ່າງ.  ມະ ຈີ ຢັອຫ ແລວ ຢັດ ດະ ກ໌າງ ຫະ ນື່ ຫະ ນ່ານ ຕາຍ ເດະ ເອິມ.
ຕະ ບາ ຢັອຫ ດຶມ ດະ ບຣິ ນ່າມ ເມິ ມື ຈີ ກ໌າຍ. ຢະ ເດັນ ກວຶຣ ອຸຣ ອັຫ ເສືອງ ບຣິ. ແຄວນ ເດ ເບືອນ ຢັອຫ ກ໌ູຍ໌ ອານຸສາວະລີ ກັບ ທາດລວງ ແລວ. ຢົງ ຢັດ ເດັນ ເກ໌ວຍ ກ໌ວັດ ອິ ເດະ ກ໌ວລ ຽຶມ ມື. ຍາມ ໂອະ ພວມ ເຄືອງ ກວາຍ ເກ໌າະ ອັຫ ກອກ ກ໌າຍ ຈີ ກ໌າ ໂອະ ໂຫຈ ໂອະ ເລົາ ອັນ ແຫມ ເດ ຄວັຽຫ ປິຈ. ຢົງ ປະ ຕຳ ກ໌າຍ ໂຫຈ ເກ໌ີ ເລົາ ອັນ ໂອະ ມັລ ເພຣືອ ກ໌ຣົວ ພຣອກ.  ຍາມ ອົມ ກລູບ ກຸງ ນໍ ຕັລ ອິ ກ໌ູຍ໌ ອັຫ ໂມຍ ແນວ ເບລຍ ຢັດ ແພຣີລ ແພຣີລ ດະ ລິງ ອົມ.  ໂມຍ ມື ອິ ຢັອຫ ລາມ ທຣາກ ດະ ຄັງ ໂຫຈ ກ໌ູຍ໌ ດຣູຍ໌ ພວມ ກ໌າບ ຫັອຍຫ. ຣອດ ຍາມ ບຣຽງ ມັຫ ເກ໌ຣິຫ ອິ ຽໍ ຈີ ເມັຈ ນໍ ດຸຫ ບຣີງ ດອມ. ກອນ ຽອຍ ຢົງ ເດືອງ ເສືອງ ດະ ກ໌ຣອກ ກ໌າຍ ກ໌ຣົວ.ນາ ເຣິຫ ແຕງ ວຽກ ກ໌າງ ເດ ຄຣົບ ຄຣົບ ເງືອນ ສຣວດ.ຽຣົງ ອຳ ກ໌ຸ ຢັດ ດະ ອົມ ຽຣຸ. ຍາມ ເບິ ມັຫ ໂຫຈ ມະ ຽໍ ເລົາ ອັນ ກອນ ຣາ ຽຣອຍ ກາລ ຕັງ ຽຣວກ ຽຳ. ເກ໌ີ ເປລຍ ຍອນ ເກ໌ີ ຈຸ ປລອງ. ນາ ເກັຈ ເກ໌ລິ ເກລຈ ຍອນ ປົງ ນາ ອັຫ ເສະ. ໂອະ ຈີ ເດືອງ ບລັຽຫ ຢັອຫ ຫົກ ເປລະ ບລາວ ກ໌າຍ ເຕັຈ ອັນ ມະ ມານ ເບິ.
ບວຣ ໄນ ອິ ເບິ ອຸຣ ກລາງ ເກລຶອ ເຈັນ ເກລົາ ເຈັນ ກລຽວ.  ຕະ ໄຊ ຈຸ ຊາຍ ປຸງ ຊຸລ. ເກ໌ີ ເມັຈ ມະ ເລົາ ສັຫ ຢົງ ເອມ ຊຳ ອັຫ ຊຸລ ແລະ ຊາຍ ປຸງ ອັນ ດອມ. 
ໂຫຈ ເກ໌ີ ມາຍ໌ ມະ ສັຫ, "ມະ, ໂອະ ຈີ ຢັອຫ ລະ ເຢາະ ຢົງ ເອມ ຊຳ ເອິມ." ມະ ເລົາ, "ຢັອຫ  ເຈິມ! ມອດ ປະ ຽາກ ຢັອຫ ຕອນ ຢົງ ເອມ." ຍາມ ເກ໌ີ ຢັອຫ ຣອດ ເກ໌າະ ຄັອມ ກ໌ູຍ໌ ຢົງ ເອມ  ຊຳ ພວມ ເດັນ ປຸງ ຊຸລ ດະ ນອກ ກ໌າງ. ໂຫຈ ຕະ ໄຊ ເກ໌າະ ຍອງ ຢົງ ເອມ ເດ ສັຫ, "ເອີຍ! ລິຫ  ເຄດ ກ໌ີ ປະ ອຳ ອັຫ ເມິ ຈີ ຊາຍ ປຸງ ຊຸລ ດອມ ລືນ ຢົງ ເອມ ຊຳ." ຢົງ ເອມ ຊຳ ເມັຈ ແນວ ນິ  ເກ໌າະ ເລີຈ ຍິມ ອາຣ ສົກ ແລະ ເລົາ ເຢາະ ເກ໌ີ ສັຫ, "ເອີຍ ຕະ ໄຊ, ເມ ກ໌າຍ ຣອດ ເກ໌າະ ເລິ, ເອມ ຕັງ ແຕງ ຊຸລ ໂຫຈ ອີກ ໂມຍ. ອັນ ເມ ຈຸ ຊາຍ ປຸງ ເກ໌າະ ກ໌າຍ ເດັນ ດະ ກ໌ີ, ເອມ ຈີ ສອນ ອັນ ເມ ເດະ." ຕະ ໄຊ ບາວ ດັຣ ກ໌າ ກ໌າງ ແລະ ມອດ ຽາກ ຢັອຫ ອັນ, ໂຫຈ ເກ໌າະ ເດັນ ຫຽນ ປຸງ ຊຸລ ເຢາະ ຢົງ ເອມ ຊຳ ເຈັນ ບວຣ ເກ໌າະ ອຳ ໄບ ຈຸ ເວັຈ. ເກ໌ີ ເລົາ ເຢາະ ຢົງ ເອມ ສັຫ, "ໂອະ ກ໌າຍ ກາລ ເອິມ, ເງາະ ມະ ຈີ ເລິງ, ໂຫຈ ນຳ ບັງ ໂອະ ຕັງ ຈີ ກ໌າຍ ຫຽນ ອີກ."  ໂມຍ ມື ຍາມ ເລັຫ ຈີ ບວຣ, ຢົງ ໂອະ ເລົາ ເດ ຈີ ຢັອຫ ປະ ຕຳ ແດັກ. ຍາມ ເກ໌ີ ຢັອຫ ເກ໌າະ ກ໌ູຍ໌ ມັຣ ກ໌ຽງ ໂມຍ ໂຕ ຫານ ຢັດ ດະ ຕຳ ເດະ ເກ໌ີ. ໂຫຈ ເກ໌ີ ເກ໌າະ ກ໌ອຍ ຈອບ ຢັອຫ ຈີ ມອດ ມັຣ  ຫານ ນິ. ຍາມ ເກ໌ີ ຫາງ ຈີ ມອດ ເກ໌າະ ເມັຈ ສຽງ ກ໌ົນ ຍາງ ກ໌ູດ, ໂຫຈ ເກ໌ີ ເວັຣ ກ໌າຍ ແຢງ ເກ໌າະ ກ໌ູຍ໌ ເມິຫ ມັຣ ກ໌ຽງ ອີກ ໂມຍ ໂຕ ສຶງ ຢັດ ປັອຍຫ ແຢງ ເຢາະ ເຈົາ ເກ໌ີ ຫານ ເງືອນ ໄນ. ຢົງ ໂອະ ເງາະ ເລີຍ ເຕັຣ ກ໌າ ຕູດ ຄະ ແລະ ພໍດີ ອັຫ ສີມ ໂມຍ ໂຕ ຕືຣ ກ໌າຍ ຕົກ ມັຫ ອັຫ ມັຣ ຫານ ນິ  ເຈັນ ໂລຈ. ໂຫຈ ມັຣ ກ໌ຽງ ເຈົາ ເກ໌ີ ປັອຍຫ ເງືອນ ໄນ ນິ ເກ໌າະ ດຸ. ເມືອ ຢົງ ປະ ຕຳ ອຳ ເບືອນ,  ຢົງ ເກ໌າະ ເດືອງ ລຶງ ຢົລ ເວັຣ ກ໌າຍ ດະ ກ໌າງ.  ບົກ ຈັອຍຫ ແຍະ ອູນ ແຕງ ແສ ວະ ແບະ. ເສືອງ ມັວຍຫ ເບິ ຕູດ ຕາວ. 

ສນາ ເກ໌າະ ສຶມບຣາດ ກອນ ຈຶມເບຣາະ ແລະ ກອນ ກມຸນ ເດະ ເດ ໂຫຈ ເກ໌າະ ອອຣ ເຢາະ ກ໌າຍ. 
ເມືອ ກ໌າຍ ຣອດ ດະ ຕຶຣດິ ງອຣ, ສນາ ເກ໌າະ ອອຣ ເຢາະ ເດັນ ຫຶຣລຸ ໂຫຈ ຄຣັຫ ໄດ ກ໌ນິ ແຢງ ເພືອ ຈຸ ເນີງ ສັຫ ກອນ ອັນ ເດ ເດະ ເຫມິຫ ແນ່. ສນາ ອອຣ ເຢາະ ພຣຽບ ແຢງ ເກ໌າະ ບຶບ ເຄຣືອງ ມາກ ແນວ. ດະ ກຶນສຶດ ສນາ ເກ໌າະ ບຶບ ຕຶຣນຽບ ຕຽບ ຢັດ ດະ ເດາະ ໄດ. ຢົງ ເກ໌ີ ມອດ ຄຣັຫ ແຢງ “ໂອ ! ເມິຫ ຫຶນຕະ ເສາະ ໂຕ ເດ ພານ ຍາມ ອອຣ ກອນ ຢັອຫ ປຶງຫລົງ ປິຈ ດະ ບຣິ ກ໌ນິ.” ໂຫຈ ສນາ ເກ໌າະ ອອຣ ເຢາະ ປຶງ ກຶຣເລືອງ ຫານ ເດ ປະ ບາຣ ກ໌ົນ.  ຕູດ ສໂກະ ເກ໌າະ ລອຣ ຢັອຫ ກ໌ູດ ດະ ກ໌າງ ຢົງ ເດະ ເກ໌ີ ໂຫຈ ແຕງ ເຫມືອນ ດົກ ເກ໌ີ ມ່ອກ ຽຶມ ແນວ. 
ຢົງ ກັບ ມະ ເກ໌າະ ກຶມບລູຣ ສັຫ, “ເອັຫ ! ເມິຫ ໂລຣ ສໂກະ ບັງ ປສຶມ ອາຣ ເມິ ອິຫ?” ສນາ ເກ໌າະ ອອຣ ເຢາະ ເດ ຣື ສໂກະ ກ໌ນິ ກຶລໂດມ ຢັອຫ ກຶລໂດມ ຢັອຫ ເຈັນ ຣອດ ດະ ກ໌າງ ກອນ ຈຶມເບຣາະ ເດະ ເດ. ໂອ ! ສນາ ເກ໌າະ ເລິ ຫຶຣເຍືອມ ສຶຣເມິ ຢອຣ ສຶງ ເບືອນ ບຶບ ກອນ ເດ ຫຶມເມະ. 
ຣອດ ຍາມ ສນາ ຈີ ເວັຣ ກ໌າຍ, ກອນ ເກ໌າະ ກຶນດຣັບ ເຄຣືອງ ວັນ ແຕບ ຫຶງໂກະ ແລະ ມອດ ກມູລ ມອດ ສຣີລ ຣວມ ປະ ຫຶນຕະ ເສາະ ເຢາະ ຢົງ ເກ໌ີ ພານ ເປິຫ ປິຈ ກ໌ນິ ເສັຫ ດະ ເດາະ ໄດ ອັນ ສນາ ບຸຫ ກ໌າຍ. ເກ໌ີ ມອດ ກຶນເດຣະ ສຣີລ ທີ ເດ ກລຳ ກ໌ນິ ກ໌າຍ ກຶນດຳ ອັນ ສນາ ປອດ ໂຫຈ ຍາມ ສນາ ປອດ ຣອດ ຕຶຣດິ ເກ໌ຣິງ ເກ໌ີ ເກ໌າະ ປີນ ກຶນເດຣະ ກ໌ນິ ແຕງ ອັນ ສນາ ຄຣຸກ ຽູຣ ດະ ອົມ ຫຶນດຣົຫ ຫານ. ໂຫຈ ເກ໌ີ ມອດ ກມູລ ມອດ ສຣີລ ແລະ ມູນ ມັງ ເດະ ສນາ ຕະ ຢະ ກ໌ນິ ອັຣ ກ໌າຍ ດະ ກ໌າງ ເດ. 
ເມືອ ເກ໌ີ ກ໌າຍ ຣອດ ດະ ກ໌າງ, ເກ໌ີ ເກ໌າະ ເບືອນ ເດ ເດະ ກຶມບຣະ, ເອິຫ ກ໌າງ ສາງ ເຫຣະ ເກີດ ເປລະ ເກີດ ຣາງ, ເມິຫ ກ໌ົນ ອັຫ ກ໌ົນ ຣມາງ. ກຶນຫນິ ກ໌ນິ ເກ໌ີ ເກ໌າະ ເດືອງ ກລອງ ສໂກະ ຢັອຫ ປສຶມ ດະ ຣຶມບູຍ ກ໌າງ ໂຫຈ ມ່ອກ ເຢາະ ຕູດ ສໂກະ ກ໌ນິ ສັຫ, “ອັນ ເມ ລອຣ ຢັອຫ ກ໌ູດ ກລວງ ກ໌າງ ຢົງ ເດະ ໂອະ ເອິມ. ແລະ ແຢງ ຍາມ ນໍ ຣຸງ ມັຫ ອັນ ເມ ຢັອຫ ກວັນ ໄຫຣ ມັຫ ເດະ ນໍ ປຶນກຶມປຸຫ. ຍາມ ນໍ ແຕງ ສຶງມັຫ ເກ໌າະ ອັນ ເມ ປຶນກຶມປຸຫ ສຶງມັຫ ເດະ ນໍ ເອິມ.”
ຢັດ ຢັອຫ ເຫຣິງ ເກ໌ີ ຕຶຣເກ໌ິດ ບຶບ ສຶງ ສນາ ເລົາ ສັຫ ຢັອຫ ແດັກ ຈີ ກ໌າຍ ໄກ໌ ເຫຣິງ ແກັຍ໌ ແລັຍ໌, ເກ໌ີ ເກ໌າະ ຢັອຫ ມອດ ຈຶງກຽຣ ສຣົຫ ຈຶງກຽຣ ສຣັຫ, ມອດ ຈຶງກຽຣ ສຣີລ ຈຶງກຽຣ ກມູລ ແລະ ຈຶງກຽຣ ອົມ ຫຶນດຣົຫ ບຣອມ ປະ ກລຳ ເດ ເດະ ກຶນເດຣະ ສຣີລ ກ໌ນິ ອັຣ ດຸ ແນ່. ເມືອ ສນາ ເວັຣ ກ໌າຍ ສອກ ເກ໌ີ ອຳ ໄບ ບຶບ, ສນາ ເກ໌າະ ເດືອງ ເສືອງ ເລັຈ ເສືອງ ລອງ ບັກ ດັຣ ຢັອຫ ແຫຣັຈ ເກ໌ີ. ສນາ ຢັອຫ ເລັຫ ຈີ ກຶດ, ເກ໌ີ ໄກ໌ ມອດ ຈຶງກຽຣ ສຣົຫ ຕຶຣ ສກ໌າຍ໌ ເກີດ ເມິຫ ສຣົຫ ຣຶດງາດ, ໄນ່ ສນາ ເກ໌າະ ຫນອງ ບັກ ເສືອງ ກ໌ນິ ຕຶມປືຣ ເບືອນ. ສນາ ດັຣ ເລັຫ ຈີ ກຶດ, ເກ໌ີ ໄກ໌ ມອດ ຈຶງກຽຣ ອົມ ຫຶນດຣົຫ ຕຶຣ ສກ໌າຍ໌ ເກີດ ເມິຫ ອົມ ຫຶນດຣົຫ ຣວຈ ຣວຈ. ສນາ ດັຣ ຣອດ ຫນິ ຈີ ຄາມ ອົມ ກ໌ນິ ອຳ ເບືອນ.   ຢັດ ແດັກ ເກ໌ີ ໄກ໌ ຢັອຫ ຈັອກ ອົມ ສຣີລ ໂຫຈ ອົມ ສຣີລ ກ໌ນິ ເກ໌າະ ຕັກ ຕິ ເດະ ເກ໌ີ. ເກ໌ີ ມອດ ແບຣ ກ໌າຍ ຫຶມເບາະ ຕິ ເດ ອູນ. 
ຢັດ ເຫຣິງ ເກ໌ີ ຕຶຣເກ໌ິດ ຈຸ ຢັອຫ ປິຍ໌ ສີມ, ໂຫຈ ເກ໌ີ ເກ໌າະ ເລົາ ຕະ ສຶງກ໌ຣາຈ ເດະ. ຕະ ສຶງກ໌ຣາຈ ເກ໌າະ ເດືອງ ຕູດ ຣຫາງ ກ໌າຍ ແຕງ ເມາະ ອັນ ເກ໌ີ ເດະ ໂຫຈ ເກ໌ີ ເກ໌າະ ມອດ ເມາະ ກ໌ນິ ຢັອຫ ລະ ປິຍ໌ ສີມ. ເກ໌ີ ປິຍ໌ ສີມ ແຍະ “ເຕິກ ແຢ່ກ ແຢ່ກ, ເມິຫ ເດະ ໂອະ.” ໄກ໌ ປິຍ໌ ສີມ ຫນຳ “ເຕິກ ຢ່າກ ຢ່າກ, ເມິຫ ເດະ ຕະ.” ໄກ໌ ປິຍ໌ ຕຶມເບາະ “ເຕິກ ຢູ່ກ ຢູ່ກ, ເມິຫ ເດະ ຢະ.” 
ເດືອ ຫຶມເມະ ສນາ ໄກ໌ ເລົາ ຕຶມເບາະ ສັຫ ຈີ ຢັອຫ ເຫຣິງ, ໄນ່ ຢັດ ແດັກ ສນາ ໄກ໌ ຣອດ. ເມືອ ເກ໌ີ ເນີງ ສັຫ ຍາມ ສນາ ເລົາ ຢັອຫ ເຫຣິງ ເກ໌າະ ເມິຫ ປຽົວ ແດັກ, ເລົາ ຈີ ຢັອຫ ແດັກ ໂຫຈ ໄກ໌ ເຫຣິງ. ສິ ກ໌ນິ ສນາ ເລົາ ສັຫ, “ຢັດ ປັອຍຫ ກ໌າງ ເອິມ ເຽະ, ອະ ຈີ ຢັອຫ ດະ ເຫຣະ ແດັກ ຈີ ກ໌າຍ.”  ເມືອ ສນາ ຢັອຫ ແລວ ເກ໌ີ ເກ໌າະ ກ໌ູດ ວຶລ ຫີບ ເດະ ສນາ ກ໌ູຍ໌ ອັຫ ຕລັບ ມາກ ຫນວຍ ຢັດ ຫນິ. ເກ໌ີ ປາງ ໂມຍ ຫນວຍ ອັຫ ກຶມປົງ ກ໌ົນ, ປາງ ຕຶມເບາະ ໂມຍ ຫນວຍ ໄກ໌ ອັຫ ສຣີລ ອັຫ ກມູລ. ເກ໌ີ ໄກ໌ ປາງ ໂມຍ ຫນວຍ ກ໌ູຍ໌ ອັຫ ຈຶງກຽຣ ສຣົຫ ຈຶງກຽຣ ເພຣືອ ແລະ ຈຶງກຽຣ ອົມ ຫຶນດຣົຫ, ໂຫຈ ເກ໌ີ ເກ໌າະ ຊຣຶບ ອູນ.  ຕະ ສຶງກ໌ຣາຈ ມອດ ເກ໌ີ ຢັອຫ ປຶຣສອຣ ອູນ. ເມືອ ກຶມບຣະ ເດະ ຕະ ສຶງກ໌ຣາຈ ກ໌າຍ ຣອດ ນາ ເກ໌າະ ເລົາ ເຢາະ ຕະ ສຶງກ໌ຣາຈ ສັຫ, “ເອັຫ ! ໂອະ ເມັຈ ກລຶນ ຫອຶຣ ຕລອຍ.” ຕະ ສຶງກ໌ຣາຈ ແຢັຫ ສັຫ, “ເອີ ຫະ ດະ ເລົາ, ເຽະ ກອນ ອະ ຈີ ເງາະ.” ໂຫຈ ຕະ ແຍະ ກ໌ນິ ເກ໌າະ ຢັດ ມັຫ ບຣອມ ຕະ ສຶງກ໌ຣາຈ ກ໌ນິ ເຫຣິງ ເຈັນ ລືງ ເຈັນ ແກວນ. 
ຕະ ສຶງກ໌ຣາຈ ມ່ອກ ສັຫ, “ເຽະ ອັນ ເມ ຢັດ ປັອຍຫ ກ໌າງ ເອິມ, ຕະ ຢະຈີ ຢັອຫ ເຫຣະ. ອະ ຢັອຫ ມຶ່ດ ນຶງ ຈີ ກ໌າຍ.” ເກ໌ີ ຢັດ ເກາະ ເຫຣິງ ສນາ ຕັງ ເດ ກ໌າຍ ຣອດ.  ຕະ ສຶງກ໌ຣາຈ ຽູຣ ຈໍຣໍ ເກ໌ີ ໂຫຈ ເລົາ, “ເຽະ, ອັນ ເມ ເບາະ ຕະ ຢັອຫ ແນ່.” ເກ໌ີ ເກ໌າະ ເບາະ ຕະ ສຶງກ໌ຣາຈ ກ໌ນິ ຢັອຫ. ຕະ ສຶງກ໌ຣາຈ ເລົາ ເຢາະ ເກ໌ີ ສັຫ, “ອັນ ເຽະ ເບາະ ຢັອຫ ບຶບ ກ໌ລົຫ ເກ໌າະ ປຶນດຣິຍ໌ ຕະ ເສັຫ ກ໌ລົຫ, ຢັອຫ ບຶບ ກ໌ລາງ ເກ໌າະ ປຶນດຣິຍ໌ ເສັຫ ກ໌ລາງ ເອິມ.” 
ໄນ່ ຍາມ ເກ໌ີ ເບາະ ຕະ ສຶງກ໌ຣາຈ ກ໌ນິ ຢັອຫ ບຶບ ກ໌ລົຫ ເກ໌ີ ໄກ໌ ວຽງ ຢັອຫ ບຶບ ກ໌ລາງ ເກ໌ີ ໄກ໌ ວຽງ, ອຳ ແຕງ ເຫມືອນ ສຶງ ຕະ ສຶງກ໌ຣາຈ ກ໌ນິ ມ່ອກ. ສນາ ຢັອຫ ບຶບ ເປລະ ສອອງ ເປລະ ກຶລໂດຈ ເກ໌ີ ເກ໌າະ ຕັຫ ເປລະ ຫຶນດູມ ອັນ ຕະ ສຶງກ໌ຣາຈ ເບິ ໂຫຈ ຕັຫ ເດ ເບິ ເປລະ ອາຍ໌. ຕະ ສຶງກ໌ຣາຈ ອັນ ເກ໌ີ ເບາະ ເດ ກ໌າຍ ເຈັນ ຣອດ ດະ ກ໌າງ. 
ເກ໌ີ ເວັຣ ກ໌າຍ ດະ ມ່ອນ ສນາ ຫຶຣລຸ ເກ໌າະ ກ໌ູຍ໌ ເງືອນ ຢົງ ເກ໌ີ ພານ ເສາະ ປິຈ ຫນິ, ໂຫຈ ເກ໌ີ ເກ໌າະ ກົຫ ຫຶນຕະ ເສາະ ຈັບ ຢັອຫ ລະ ສອກ ຢົງ ອາຣ ເມິ ເກ໌າະ ອຳ ບຶບ. 
ຢັອຫ ຕາມ ຢັອຫ ເກ໌ີ ເກ໌າະ ບຶບ ກຶນຫນິ ອົມ ປີກ, ເກ໌ີ ເລິ ຫຶຣເຍືອມ ຕຶຣເກ໌ິດ ສັຫ ຈີ ເມິຫ ຢົງ ເດ, ໂຫຈ ເກ໌ີ ເກ໌າະ ຣັອຫ ແຫຣັຈ ກຶນຫນິ ອົມ ກ໌ນິ.  ເກ໌ີ ຣັອຫ ຢັອຫ ຣັອຫ ຢັອຫ ເກ໌າະ ບຶບ ຕະ ສຶງກ໌ຣາຈ (ຍັກ) ພວມ ຢັດ ປັກ ຕບັງ,“ກລັອຈ ກລັອຈ” ຕະ ແຍະ ກ໌ນິ ແຫດ  ຢາມ ສັຫ, “ຫື ຢົງ ! ຫື ຢົງ ! ” ແຢງ ເມິຫ ຕະ ສຶງກ໌ຣາຈ. ກອນ ເກ໌ີ ເກ໌າະ ມອດ ຕົງ ອົມ ດີງ ຢັອຫ ອັອຫ ອົມ. ຍາມ ກອນ ເກ໌ີ ຢັອຫ ວິດ ແດັກ ຢົງ ເກ໌ີ ເກ໌າະ ກ໌ຣຶບ ເສາະ ກ໌າຍ ພານ ປິຈ, ແລະ ດຸ ກ໌າຍ ດະ ກ໌າງ ເປິຫ ກອນ. ກອນ ຢັອຫ ອັອຫ ອົມ,  ອັອຫ ນ່າມ ເມິ ເກ໌າະ ອຳ ກິຍ໌ ໂມ່ຍ ເດືອ, ຢອຣ ສັຫ ຢົງ ເກ໌ີ ປລຸຫ ຕົງ ອົມ ດີງ ກ໌ນິ ປຶນຫລຸຫ. 
ອັຫ ກຕາມ ບັວຍຫ ໂມຍ ໂຕ ຣອດ ຈີ ສລີງ ຫຶນຕຸ ອົມ ດີງ ກ໌ນິ ອັນ ເກ໌ີ ເດະ. ເມືອ ຕະ ແຍະ ກ໌ູຍ໌ ກຕາມ ບັວຍຫ ໂຕ ກ໌ນິ ຍາງ ກ໌າຍ ແມີຣ ແມີຣ ຣອດ ຫນິ ເກ໌ີ ເກ໌າະ ຫຍິບ. ໂຫຈ ກຕາມ ບັວຍຫ  ເກ໌າະ ເລົາ ເຢາະ ເກ໌ີ ສັຫ, “ເມ ຫຍິບ ໂອະ ແຕງ ເຫມິຫ? ໂອະ ຈີ ກ໌າຍ ບິດ ຫຶນຕຸ ອົມ ດີງ ອັນ ເມ ເດະ. ຕົງ ອົມ ດີງ ເມ ຫລຸຫ, ຢົງ ເມ ໄຫ ດຸ ກ໌າຍ ດະ ກ໌າງ  ເປິຫ ເມ ແລວ.” ເກ໌ີ ເກ໌າະ ແດັຈ ອົມ ດີງ ກ໌ນິ ປິຈ ໂຫຈ ຢາມ ດັຣ ລະ ສອກ ຢົງ. 
ເກ໌ີ ອອຣ ກອນ ເດ ຢັອຫ ປຶງຫລົງ ດະ ບຣິ, ໄນ່ ກອນ ເກ໌ີ ຫນອງ ຈັບ ຫຶນຕະ ເສາະ ກ໌າຍ ຣອດ ດະ ກ໌າງ. ຕໍ ຢັອຫ ຢົງ ໄກ໌ ອອຣ ກອນ ເກ໌ີ ຢັອຫ ປຶງຫລົງ ດະ ບຣິ ຕຶມເບາະ, ໄນ່ ອຳ ເຫຣິງ ກອນ ເກ໌ີ ໄກ໌ ຈັບ ຫຶນຕະ ເສາະ ກ໌ນິ ກ໌າຍ ຣອດ ດະ ກ໌າງ ຫຶມເມະ. 
ດະ ກຶນສຶດ ເກ໌ີ ອອຣ ກອນ ເດ ຢັອຫ ດະ ບຣິ ແລະ ບົກ ຕົງ ອົມ ດີງ ກ໌າຍ ປລຸຫ ສັງ ປຶນຫລຸຫ ໂຫຈ ຄຣິ ອັນ ກອນ ຢັອຫ ອັອຫ ອົມ. ຢົງ ເລົາ ສັຫ, “ຫຶ ກອນ ! ມອດ ຕົງ ກ໌ີ ຢັອຫ ອັອຫ ອົມ ເຈິມ, ຢົງ ຈີ ຢັດ ແຕງ ສຶງມັຫ ເກາະ.” ອັຫ ເລືອງ ຕຶຣດັອຫ ເລົາ ສັຫ: ເກ໌ີ ກ໌ນິ ເດະ ກຶມບຣະ ອັຫ ກອນ ໂມຍ ກ໌ົນ. ຢັດ ຢັອຫ ກອນ ເກ໌ີ ອັຫ ສິ ແຍະ ກ໌ຣາວ ເປືອງ  ນຶມ ໂຫຈ ກຶມບຣະ ເກ໌າະ ຫານ ເປິຫ, ປິຈ ລຶງ ສນາ ກອນ ຢົງ ຫັກ ຢັດ. ຢັດ ຢັອຫ ມາກ ມື ຢົງ ເກ໌ີ ຈຸ ເດະ ກຶມບຣະ ຫຶມເມະ, ໄນ່ ຢະ ເຈົາ ເກ໌ີ ຈີ ເດະ ກ໌ນິ ເລົາ ເຢາະ ເກ໌ີ ສັຫ, “ອັນ ເມ ຈຸ ເດະ ໂອະ ເກ໌າະ ອັນ ເມ ພານ ກອນ ຈຶມເບຣາະ ເດະ ເດ ປິຈ ກາລ ໂຫຈ ໂອະ ຕັງ ຈີ ເດະ ເມ. ”
ຢົງ ບັອຍຫ ກ໌ນິ ເກ໌າະ ກ໌າຍ ຕຶຣເກ໌ິດ ຈີ ແຕງ ແນວ ກ໌ເມິ ຕັງ ຈີ ພານ ກອນ ເດະ ເດ ເບືອນ. ເກ໌ີ ຕຶຣເກ໌ິດ ຈີ ພານ ໄນ່ ເກ໌າະ ຫນອງ ຕຶຣແນມ ກອນ, ເກ໌ີ ຕັງ ເດ ອອຣ ກອນ ຢັອຫ ດະ ບຣິ ເພືອ ຈີ  ປຶງຫລົງ ປິຈ.  ອັຫ ຈຶມເບຣາະ ໂມຍ ກ໌ົນ ເມິຫ ຢົງ ບັອຍຫ, ເກ໌ີ ອັຫ ກອນ ໂມຍ ກ໌ົນ ຫນອງ ແຍະ. ອັຫ ໂມຍ ມື ກຶມຫມຸ ກຸງ ກຶມຫມຸ ກ໌າງ ອອຣ ເຢາະ ຢັອຫ ງາມ ງອຣ, ນໍ ງາມ ຢັອຫ ກາລ ແລະ ບຶບ ຣະ ມະ  ອອງ, ມະ ກອາຍ໌, ມະ ຈຶງອູຣ ໂຫຈ ນໍ ໄກ໌ ວຽງ ເປິຫ ອູນ ອັນ ເກ໌ີ ເດະ. ເມືອ ຢົງ ບັອຍຫ ກ໌ນິ ງາມ ຢັອຫ ເກ໌ີ ເກ໌າະ ອຳ ເນີງ ສັຫ ອັຫ ມະ ໂຕ ທຶຣນິ ຢັດ ຫນິ, ເກ໌ີ ຕັງ ເດ ງາມ ຣຸມ ມ່ອນ ນໍ ວຽງ ເປິຫ ອູນ ກ໌ນິ ໂຫຈ ມະ ຈຶງອູຣ ເກ໌າະ ຣຫຢູມ ກ໌າຍ ຫູຈ ເກ໌ີ ປະ ກອນ ແຕງ ອັນ ກອນ ເກ໌ີ ຢາມ ຢອຣ ຈຸ ສຶງ ມະ ຈຶງອູຣ ກ໌ນິ ຫູຈ.
ຍາມ ໂຫຣຍ ລວາງ ກ໌ູຍ໌ ກອນ ແຍະ ຢັດ ຢາມ ອຳ ອັຫ ເມິ ເບາະ ເມິ ກ໌ລອງ, ເກ໌ີ ເກ໌າະ ຽູຣ ເລົາ ເຢາະ ຢົງ ບັອຍຫ ກ໌ນິ ສັຫ, “ຢົງ ຢົງ! ເດືອງ ແຫມ ອັຣກ໌າຍ ດະ ກ໌ີ, ໂອະ ຈີ ເບາະ.” ຢົງ ເກ໌າະ ກັຫ ປຶນເບາະ ເກ໌ີ ໂຫຈ ອັນ ຍາງ ແຫຣັຈ ກຶນຫນິ. ເມືອ ງາມ ງອຣ ໂຫຈ ແລວ ສນາ ເກ໌າະ ອອຣ ເຢາະ ເດ ກ໌າຍ ດະ ກ໌າງ. ຣອດ ຍາມ ຢົງ ຈີ ຢັອຫ ເຫຣືອມ ເຫຣະ, ກອນ ເກ໌າະ ເລົາ ເຢາະ ຢົງ ສັຫ, “ຢົງ ຢົງ! ຍາມ ເມ ຢັອຫ ເຫຣືອມ ເຫຣະ ອັນ ຫັກ ບຶບ ຈເມິ ບລອງ ຄຣໍ ຢົງ ສຶມບັດ ອັຣກ໌າຍ ອັນ ກອນ ເດະ ແນ່ ເອິມ.”  ເມືອ ຢົງ ເກ໌ີ ບຶບ ຈເມິ ບລອງ ເກ໌າະ ສຶມບັດ ອັຣກ໌າຍ ອັນ ກອນ ເກ໌ີ ເດະ. ມື ຕໍ ຢັອຫ ຢົງ ໄກ໌ ຈີ ຢັອຫ ດະ ເຫຣະ ຫຶມເມະ, ກອນ ໄກ໌ ເລົາ ຕຶມເບາະ ສັຫ, “ຢົງ ຢົງ! ອັນ ເມ ຫັກ ຢັອຫ ບຶບ ຫູດ ເກ໌າະ ຄຣໍ ອັນ ປົງ ອັຣກ໌າຍ ອັນ ກອນ ເດະ ແນ່ ເອິມ.” ເມືອ ຢົງ ເກ໌ີ ຢັອຫ ດະ ບຣິ ບຶບ ຫູດ, ຢົງ ເກ໌າະ ປົງ ຫູດ ກ໌ນິ ອັຣກ໌າຍ ອັນ ກອນ ເດ ເດະ. ຍາມ ຢົງ ຈີ ຢັອຫ ດະ ເຫຣະ ຢົງ ເກ໌າະ ມ່ອກ ສັຫ, “ຢັດ ເບາະ ແຫມ ອັນ ເລິ ເອິມ ກອນ.” ກອນ ເກ໌າະ ແຢັຫ ສັຫ, “ອື ຢົງ! ໂອະ ຈີ ແຢງ ແຫມ ອັນ ເລິ.” ໂຫຈ ຢົງ ເກ໌າະ ຢັອຫ ດະ ເຫຣະ. ກອນ  ກ໌ນິ ຢັດ ເບາະ ແຫມ ໄນ່ ແຫມ ເກ໌ີ ຢັດ ຢາມ, ກ໌ລອງ ນ່າມ ເມິ ເກ໌າະ ອຳ ອືຈ ໂມ່ຍ ເດືອ. ເກ໌ີ ເກ໌າະ ປລັຫ ປິຈແຫມ ເດ ດະ  ມ່ອນ ສິຫ ໂຫຈ ຢັອຫ ມອດ ຈເມິ ບລອງ ກັບ ກຶມຍັຫ ຫູດ ເຢາະ ຢົງ ເດືອງ ກ໌າຍ ອັນ ເດະ ກ໌ນິ ໂນມ ແຕງ ຢານ. ແລະ ມອດ ຢັອຫ ຕຸກ ຕຶມລູຍ ດະ ພຣາງ ກ໌າງ ໂຫຈ ແຕງ ຕຶຣນຳ ດຸຫ ຢານ ກ໌ນິ ອິຫ ສຽງ ດຣູງດຣູງ ດອມ ສຶຣເມິ. 
ຢົງ ເກ໌ີ ເບືອນ ເມັຈ ສຽງ ຢານ ກ໌ນິ ອິຫ ດຣູງດຣູງ ມວນ ສຶຣເມິ, ເກ໌ີ ເກ໌າະ ກ໌າຍ ດະ ກ໌າງ. ນຳ ກອນ ສເລັກ ກ໌ູຍ໌ ຢົງ ເດ ກ໌າຍ ຣອດ, ເກ໌ີ ເກ໌າະ ຍັບຍັບ ຢານ ກ໌ນິ ປຶຣສອຣ ອູນ ດະ ຽຣັບ. ຢົງ ມາຍ໌ ສັຫ, “ເມິ ກ໌າຍ ເຕັຈ ຢານ ຄີ ແນິ່? ໂອະ ເມັຈ ສຽງ ຢານ ອິຫ ມວນ ສຶຣເມິ.” ກອນ ແຢັຫ ສັຫ, “ອຳ ເນີງ, ໂອະ ອຳ ກ໌ູຍ໌ ເມິ ຣອດ ເຕັຈ ຢານ ຄີ.”
ດະ ສິ ຕໍ ຢັອຫ ຢົງ ໄກ໌ ຢັດ ເມັຈ ສຽງ ຢານ ກ໌ນິ ດຶງນິ ດຶງນິ, ແຕງ ອັນ ເກ໌ີ ຕຶຣເກ໌ິດ ສົງໄສ ສັຫ ເມິ ເມິຫ ກ໌ົນ ດຸ ຢານ ກ໌ນິ. 
ສິຫ ເຣິຫ ສຣວດ ມື ຫຶມເມະ ຢົງ ເກ໌າະ ປຶນສີນ ສຶງມັຫ ອອຣ ກອນ ເບິ ໂຫຈ ເດືອງ ແວັກ ກ໌າຍ ຕແລັງ ແລະ ມອດ ຢັອຫ ປຶຣສອຣ ອູນ ດະ ຣຶມບູຍ ກ໌າງ ໂຫຈ ກ໌າ ປຶຣແປມ ດະ ຫຶນຕຸ ຕຶງອາຍ ເກາະ ພົກ ແຢງ. ກອນ ຈຶມເບຣາະ ກ໌ນິ ເກ໌າະ ຢັດ ເບາະ ແຫມ ຢັດ ດະ ກ໌າງ ເຫມືອນ ດົກ ຽຶມມື. ຣອດ ຍາມ ແຫມ ຢາມ ເກ໌ີ ເກ໌າະ ເດືອງ ຈເມິ ບລອງ ກັບ ກຶມຍັຫ ຫູດ ກ໌າຍ ໂນມ ແຕງ ຢານ ໂຫຈ ດຸຫ ກ໌ລອງ ແຫມ ເດ ອັນ ອືຈ. ເມືອ ຢົງ ພົກ ແຢງ ເກ໌າະ ກ໌ູຍ໌ ເມິຫ ກອນ ເດ ທີ ດຸຫ ຢານ ກ໌ນິ ມວນ ດອມ ສຶຣເມິ, ຢົງ ເກ໌າະ ຍຶນໂຫກ ຽູຣ ຈັບ ປຶຣມັ່ນ ຢານ ກ໌ນິ ອູນ. ກອນ ເກ໌ີ ຍັບ ຢານ ກ໌ນິ ນ່າມ ເມິ ເກ໌າະ ອຳ ໄບ ຫຍັອບ. ດຶງນິ ຕັງ ເກີດ ເມິຫ ຢານ ຈຳ ຣອດ ຽຶມມື ກ໌ີ. 
ຢັດ ຢັອຫ ອຳ ເຫຣິງ ກອນ ເກ໌າະ ບຣອງ ຢົງ ຢັອຫ ລະ ເຕັຈ ຢານ ກ໌ນິ. ສນາ ອອຣ ເຢາະ ຢັອຫ, ບຣຽງ ຈີ ເດະ  ກມູລ ເດະ ທຣາກ ເດະ ລຶມໂບະ ແວດ ໄນ່ ກອນ ເກ໌ີ ອຳ ເຕັຈ. ດະ ກຶນສຶດ ເກ໌ີ ເກ໌າະ ອອຣ ຢົງ ເດ ຢັອຫ ປຽນ ເດະ ລຶງ ເສາະ ແບຈ ໂມຍ ໂຕ, ຢົງ ເກ໌ີ ກ໌ຽດ ອຳ ບໍ ຫຶຣເຍືອມ ໂມ່ຍ ສຶງ ກອນ ເດ ແຕງ ແນວ ນິ. ກອນ ອອຣ ຢົງ ເດ ປິຫ ເສາະ ແບຈ ໂຕ ກ໌ນິ ກ໌າຍ. ເມືອ ສນາ ຢັອຫ ບຶບ ຕູດ ເປລະ ກົກ, ກອນ ເກ໌າະ ອັນ ເສາະ ແບຈ ກວາລ ”ແຄວັຫ ແຄວັຫ” ໂຫຈ ເປລະ ກົກ ເກ໌າະ ຣຸຫ ຽູຣ, ເກ໌ີ ອັນ ຢົງ ເດ ແຣັຫ ເສັຫ ກລວງ ແຄຣະ ໂຫຈ ບຸຫ ຢັອຫ. ເມືອ ຢັອຫ ບຶບຕູດ ເປລະ ຈຶຣໄມ, ເກ໌ີ ເກ໌າະ ອັນ ເສາະ ແບຈ ກວາລ “ແຄວັຫ ແຄວັຫ” ເປລະ ຈຶຣໄມ ເກ໌າະ ຣຸຫ ຽູຣ, ໂຫຈ ເກ໌ີ ໄກ໌ ອັນ ຢົງ ແຣັຫ ເສັຫ ດະ ແຄຣະ ບຸຫ ຢັອຫ ຈຳ ຣອດ ດະ ກຕາງ ທຣຶມ ໂມຍ ມ່ອນ.  ໂຫຈ ກອນ ເກ໌າະ ເລົາ ເຢາະ ຢົງ ສັຫ, “ຢົງ! ອັນ ເມ ຢັບ ມັດ.” ຢົງ ເກ໌ີ ເກ໌າະ ຢັບ ມັດ ຕາມ ກອນ ເດ ມ່ອກ. ກອນ ເກ໌ີ ວາຈ ເປລະ ກົກ ຕຶຣ ໂຫຈ ເກ໌າະ ສກ໌າຍ໌ ເກີດ ເມິຫ ກຸງ ເມິຫ ກ໌າງ ເມິຫ ຈໂອະ, ເກີດ ເມິຫ ກຶມບຣະ ເມິຫ ກອນ ຫນອງ ຫນຶມ ຫນອງ ເບລຍ, ເກີດ ເມິຫ ເຢາະ ເມິຫ ໄບຣ ກ໌ຶ ກ໌ົນ ທຶດທຶດ ທາຍ໌ທາຍ໌. ກອນ ເກ໌າະ ເລົາ ເຢາະ ຢົງ ສັຫ, “ຢົງ! ລານ ມັດ ແຢງ ອິຫ.” ຢົງ ເກ໌າະ ລານ ແຢງ. ວູ! ເມິຫ ລຶງ ກຸງ ລຶງ ກ໌າງ, ເມິຫ ກອນ ເມິຫ ກຶມບຣະ, ເມິຫ ເຢາະ ເມິຫ ໄບຣ ກ໌ຶ ທຶດທຶດ ທາຍ໌ທາຍ໌.  ກອນ ໄກ໌ ເລົາ ຕຶມເບາະ ສັຫ, “ຢົງ ຢົງ! ອັນ ເມ ຢັບ ມັດ ຫຶມເມະ” ຢົງ ໄກ໌ ຢັບ ຕຶມເບາະ. ກອນ ເກ໌າະ ວາຈ ເປລະ ຈຶຣໄມ ຕຶຣ, ໂຫຈ ເກ໌າະ ສກ໌າຍ໌ ເກີດ ເມິຫ ທຣາກ ເມິຫ ລຶມໂບະ, ເກີດ ເມິຫ ກມູລ ເມິຫ ສຣີລ, ເກີດ ເມິຫ ຄອງ ເມິຫ ຣມາງ. ເມືອ ຢົງ ລານ ມັດ ແຢງ ເມິຫ ລຶງ ທຣາກ ເມິຫ ລຶງ ລຶມໂບະ, ເມິຫ ຄອງ ເມິຫ ຣມາງ, ຢົງ ເກ໌າະ ແນີມ ສຶຣເມິ.
ເມືອ ກອນ ປຶນເກີດ ປຶນຢັຣ ອັນ ຢົງ ເດ ເດະ ຄອບ ຄົວ, ປຶນເກີດ ຄອງ ຣມາງ ດຸຫ ແນວ ຈຸບ ໂລຈ ແລວ, ເກ໌ີ ເກ໌າະ  ເລົາ ເຢາະ ຢົງ ສັຫ, “ຢົງ! ຄນິ່ ຢົງ ອັຫ ຄອບ ຄົວ, ອັຫ ຄອງ ອັຫ ຣມາງ ແລວ. ກອນ ຈີ ກ໌າຍ ດະ ເມືອງ ສວັນ ເດ ເອິມ!” ຢົງ ເກ໌ີ ອຳ ຈຸ ອັນ ກ໌າຍ ໂມ່ຍ ຢອຣ ຕຶຣເກ໌ິດ ສຶຣເອງ ກອນ ເດ, ໄນ່ ຢົງ ເກ໌າະ ຄີນ ອຳ ເບືອນ. ດະ ກຶນສຶດ ເກ໌ີ ເກ໌າະ ປລອຍ ອັນ ກອນ ເດ ຢັອຫ.  ນຳ ກອນ ເກ໌ີ ຈີ ສຶມບຣາດ ຢັອຫ, ກອນ ເກ໌າະ ຕີນ ຢົງ ເດ ສັຫ, “ຍາມ ໂອະ ຢັອຫ ເປິຫ ຢົງ, ຄຣໍ ຢົງ ຫະ ແມີຍ ຣອດ ໂອະ ເອິມ.” ຢົງ ເກ໌າະ ເລົາ ສັຫ  “ອື” ແລະ ກອນ ເກ໌າະ ບຣາກ ຢັອຫ. ອຳ ເຫຣິງ, ຢົງ ພັດ ຫລົງ ກຶຣລັອຫ ສຶງ ກອນ ເດ ມ່ອກ ອູນ ສັຫ ຫະ ແມີຍ ຣອດ ກອນ. ຢົງ ແມີຍ ສັຫ, “ເອີຍ! ກອນ ໂອະ ຈີ ຢັອຫ ຣອດ ດະ ເມິ ໂດ?” 
ນຳ ຢົງ ຕຶຣເກ໌ິດ ແມີຍ, ກອນ ໄກ໌ ສເລີກ ຣອດ. ກອນ ໄກ໌ ເລົາ ເຢາະ ຢົງ ຫຶມເມະ ສັຫ, “ຢົງ, ຄຣໍ ຢົງ ຫະ ໄບ ແມີຍ ກອນ ເອິມ.” ໂຫຈ ກອນ ເກ໌າະ ສຶມບຣາດ ຢັອຫ. ເມືອ ກອນ ຢັອຫ ຫນອງ ອຳ ດະ ກ໌ລາດ ຽະ ນ່າມ ເມິ, ຢົງ ໄກ໌ ຫລົງ ສຶງ ກອນ ມ່ອກ ອູນ. ຢົງ ໄກ໌ ຕຶຣເກ໌ິດ ແມີຍ ກອນ ເດ ຫຶມເມະ ສັຫ, “ເອີຍ ກອນ ໂອະ ! ຢັອຫ ຣອດ ດະ ເມິ ແລວ ໂດ?” ຈມັ່ນ ກ໌ນິ ກອນ ໄກ໌ ສເລີກ ຣອດ. ດະ ກຶນສຶດ ກອນ ເກ໌ີ ເລົາ ສັຫ, “ຢົງ! ຄຣໍ ຢົງ ຣຶງ ຫະ ຕຶຣເກ໌ິດ ແມີຍ ກອນ ສຶຣເມິ ເອິມ.” ດຶງນິ ກອນ ເກ໌ີ ເກ໌າະ ມອດ ກມັອງ ໂມຍ ມາກ ອັນ ຢົງ ເດ ເດະ ແລະ ເລົາ ສັຫ, “ອັນ ຢົງ ຫັກ ສຶຣເອງ ໂອະ ແລະ ຈຸ ຢັອຫ ເຫິບ ໂອະ ສຶຣເມິ ເກ໌າະ ອັນ ຢົງ ມອດ ກມັອງ ກ໌ີ ຢັອຫ  ສຶນຕີກ ດະ ກຶນດູຣ ປນຶມ ໂຫຈ ສຶມເງິຫ ແຢງ ລວາງ, ຢົງ ຈີ ກ໌ູຍ໌ ອັຫ ຣຶງດອງ ແລະ ອັນ ຢົງ ກ໌າ ຣຶງດອງ ກ໌ນິ ເຄືອນ ຈໍຣໍ ໂອະ ເອິມ.” ເມືອ ກອນ ເລົາ ແນວ ນິ ໂຫຈ ເກ໌າະ ບຣາກ ຢັອຫ. ຢົງ ເກ໌າະ ຢັດ ຣຶງ ໄບ ແມີຍ ຣອດ ກອນ ເດະ ເກ໌ີ. ຢັດ ເຫຣິງ ມາກ ມື, ຢົງ ເກ໌າະ ສຶຣເອງ ກອນ ໂຫຈ ເກ໌າະ ເດືອງ ກມັອງ ເຢາະ ກອນ ເດ ອັນ ເດະ ກ໌ນິ ຢັອຫ ດະ ປນຶມ. ເກ໌ີ ມອດ ກມັອງ ຢັອຫ ສຶນຕີກ ເສັຫ ກຶນດູຣ ປນຶມ ໂຫຈ ສຶມເງິຫ ແຢງ ກ໌ູຍ໌ ອັຫ ຣຶງດອງ ເຄືອນ ດະ ລວາງ, ເກ໌ີ ເກ໌າະ ກ໌າ ຣຶງດອງ ກ໌ນິ ເຄືອນ ຣອດ ດະ ກ໌າງ ກອນ ເດ. ກອນ ປຶນສີນ ສຶງມັຫ ອອຣ ຢົງ ເບິ ຢອຣ ສຶງ ເລິ ຫຶຣເຍືອມ ສຶຣເມິ. ກລາຍ ນ່າມ ກອນ ນິ ແນີມ ສຶງ ຢົງ ເດ ຣອດ ເຫິບ, ເກ໌ີ ເກ໌າະ ເຕັຣ ລວງ ເບິຫ ລວງ ຕັລ ຈົນ ຢັອຫ ເປືອດ ລູຍ ເສາະ ຫລຽນ ຫຶງກາມ,  ໂຫຈ ເກ໌າະ ເດືອງ ຫຶງກາມ ກ໌ນິ ກ໌າຍ ຈັອກ ແຕງ ບູຈ ອອຣ ຢົງ ເດ ເອືອກ.  ຣອດ ຍາມ ບັຫ ປຶມກ໌ີ, ຢົງ ຈຸ ຽູຣ ດະ ກ໌າງ. ກອນ ເກ໌ີ ເລົາ ສັຫ, “ເອີຍ ຢົງ! ໂອະ ຈີ ບຣັບ ອັນ ເມ ເດະ ເຫມິຫ ແນ່?” ເລົາ ໂຫຈ ເກ໌ີ ເກ໌າະ ມອດ ເຫມືອຣ ມອດ ແຕບ, ມອດ ກມູລ ກໂສງ ບຣອມ ປະ ໂປລງ ບູຈ ອັນ ຢົງ ເດ ເດະ. ແລະ ມ່ອກ ຢົງ ສັຫ, “ຍາມ ເມິ ຢົງ ຫັກ ແມີຍ ຈຸ ເອືອກ ບູຈ ເກ໌າະ  ອັນ    ຢົງ ມອດ ໂປລງ ກ໌ີ ຢັອຫ ຈິມ ເສັຫ ມັດ ຕຶມບຣຽງ ໂຫຈ ໂຕດ ເອິມ.” ໂຫຈ ຢົງ ເກ໌າະ ບຣາກ ກອນ ເດ ຽູຣ ຣອດ ດະ ກ໌າງ. ຣອດ ຍາມ ຢົງ ຈຸ ເອືອກ ບູຈ, ເກ໌ີ ເກ໌າະ ເດືອງ ໂປລງ ຢັອຫ ຈິມ ດະ ມັດ ຕຶມບຣຽງ ເຫມືອນ ດົກ ກອນ ເດ ມ່ອກ. ເກ໌ີ ເອືອກ ບູຈ ຈຳ ວີດ ຈຳ ບາຍ໌ ສິຫ ລອຈ ດະ ລິງ ຣຶມລາງ ກ໌າງ. ກມຸນ ເກ໌ີ ເປາະ ກ໌າງ ໄນ່ ອຳ ເນີງ ສັຫ ກ໌ນິ ເມິຫ ໂປລງ ບູຈ, ນາ ເກ໌າະ ເປາະ ໂປລງ ກ໌ນິ ເສັຫ ດະ ຕຶມບຣະ ເພຣືອ ສຳ ຫະ ໂລຈ. ເມືອ ຢົງ ເພຣືອດ ປຶນແດຣັຫ ເຣິຫ ເກ໌າະ ມາຍ໌ ກມຸນ ເດ ສັຫ,  “ໂປລງ ໂອະ ປລັຫ ຄີ ມົນ ມອດ ອູນ ອາຣ ເມິ?” ກມຸນ ແຢັຫ ສັຫ, “ໂອະ ເປາະ ປກ໌ູດ ດະ ຕຶມບຣະ ເພຣືອ.” ຢົງ ເວັຣ ແຢງ ດະ ຕຶມບຣະ ຫນອງ ສລັຫ ລຶງ ບັອຫ ກລອກ. ເກ໌ີ ເກ໌າະ ເດືອງ ບັອຫ ກ໌ນິ ອູນ  ແຕງ ເມິຫ ເຽືອ ປໂດະ ສຶງ ກຶມຫມຸ ອິ ຽັອງ ຈຳ ຣອດ ດະ ຄນິ່ ຽຶມມື. 
ຢັດ ໂມຍ ມື ອັອງປັວຍຫ ບຣອງ ອັອງ ໂບກ ຢັອຫ ລົຫ. ອັອງ ປັວຍຫ ແຫດ ອັອງໂບກ ສັຫ, “ອັອງໂບກ ອັອງໂບກ ! ຢັອຫ ອອຣ ອະ ຢັອຫ ລົຫ ເທາະ.” ອັອງໂບກ ແຢັຫ ສັຫ, “ຫະ ບາວ, ໂອະ ຫນອງ ປຶນມັຫ ເສືອງ.” ອັອງ ປັວຍຫ ໄກ໌ ແຫດ ຕຶມເບາະ ສັຫ, “ອັອງໂບກ ອອຣ ອະ ຢັອຫ ລົຫ ເທາະ.” ອັອງໂບກ ໄກ໌ ແຢັຫ ສັຫ, “ຫະ ບາວ, ໂອະ ຫນອງ ປຶກຕົກ ຫອຽຣ.” ໂຫຈ ອັອງປັວຍຫ ໄກ໌ ແຫດ ຕຶມເບາະ ຫຶມເມະ. ອັອງໂບກ ຕັງ ແຢັຫ ສັຫ, “ຢັອຫ ເກ໌າະ ຢັອຫ.” ໂຫຈ ສນາ ເກ໌າະ ອອຣ  ເຢາະ ຢັອຫ. ຍາມ ສນາ ຢັອຫ ຣອດ ດະ ຫຣົງ ມ່ອນ ຈີ ລົຫ, ອັອງປັວຍຫ ເກ໌າະ ຢັອຫ ເຄືອງ ປເຕະ ອັອງອັອງ ແອັງແອັງ ເພືອ ຈີ ລີດ ປຶຣກ໌ະ. ໄນ່ ອັອງໂບກ ເດະ ສຶງ ມອດ ຣຶງໂກະ ຽຳ ກ໌າຍ ບູມ ໂຫຈ ຢັອຫ ລະ ບຣູຈ ເສັຫ ຫລະ ດຣຸ. ເກ໌ີ ບູມ ຢັອຫ ບຣູຈ ຢັອຫ ເຈັນ  ກ໌ລາດ ຽະ ໂຫຈ ເວັຣ ກ໌າຍ ເດັນ ງາຣ, ເກ໌ີ ເດັນ ງາຣ ນ່າມ ເມິ ເດືອ ເກ໌າະ ຫນອງ ຢັດ ກ໌ູຍ໌ ລຶງ ກຕາມ ກ໌ລາຣ ຫລຽນ. ດະ ກຶນສຶດ ອັອງ ໂບກ ເກ໌າະ ເບືອນ ເດ ເດະ ລຶງ ກຕາມ. ໄນ່ ອັອງປັວຍຫ ນາ ຢັອຫ ກຶນດຶງ ປຶຣກ໌ະ ຄີ ຄີ ຫນາຍ ຫນາຍ, ລົຫ ເບືອນ ລຶງ ກະ ລຶງ ຕຶຣເລີຍ ແລະ ເລີນ ເຈັນ ກິຍ໌ ແບມ. ຣອດ ຍາມ ສນາ ຈີ ກ໌າຍ ດະ ກ໌າງ, ອັອງໂບກ ແຢງ ກ໌ູຍ໌ ອັອງປັວຍຫ ເບືອນ ກະ ເບືອນ ຕຶຣເລີຍ ແລະ ເລີນ, ໂຫຈ ອັອງໂບກ ເກ໌າະ ຕຶຣເກ໌ິດ ຈຸ ເລີຈ ເດະ ອັອງປັວຍຫ. ອັອງໂບກ ເກ໌າະ ເລົາ ເຢາະ ອັອງປັວຍຫ ສັຫ, “ອັອງປັວຍຫ ເອີຍ ! ຄຣໍ ອັນ ບາ ຢັອຫ ສຶດ ອະ ເດະ ຫລະ ດຣຸ ກ໌າຍ ຕຽບ ສຶງລົຫ ແດັກ ອິຫ.”ອັອງປັວຍຫ ເກ໌າະ ປລັຫ ແບມ ເດ ອູນ ຫນິ ໂຫຈ ດັຣ ຢັອຫ ສອກ ສຶດ ຫລະ. ນາ ຢັອຫ ຈີ ສຶດ ຫລະ ດາມ ກ໌ເມິ ເກ໌າະ ກ໌ູຍ໌ ອັຫ ແນວ ກລອກ ຢັດ ຕັກ ດະ ຫລະ ດຣຸ ທຶຣນິ, ແລະ ນາ ເກ໌າະ ຕຶຣເກ໌ິດ ສັຫ ເມິຫ ອຽກ ສີມ. ໂຫຈ ນາ ເກ໌າະ ແຫດ ເລົາ ເຢາະ ອັອງໂບກ ສັຫ, “ອັອງໂບກ, ອັອງໂບກ ! ຫລະ ມ່ອນ ຄີ ອຳ ເລິ ເດະ, ເມິຫ ລຶງ ອຽກ ສີມ.” ໂຫຈ ອັອງໂບກ ເກ໌າະ ແຢັຫ ສັຫ, “ຢັອຫ ສອກ ດະ ຽະ ນຶ່ງ ອັຫ ຫລະ ເບລຍ.” ອັອງປັວຍຫ ເກ໌າະ ຢັອຫ ຕາມ ສຶງ ອັອງໂບກ ເລົາ. ໂຫຈ ເປລະ ຫຶມປີຣ ໄກ໌ ຄຣຸກ ສຶນຕັກ ຕຶຣລັອຫ ຣຸງ, ອົມ ຕຶຣລັອຫ ຢັອຫ ຫັຫ ປຶລວະ ຕະ ກັບ ຢະ, ແຕງ ອັນ ສນາ ທຣັນ ແລະ ຕຳ ບຣີງ ຕຳ ຢານ.  ໂຫຈ ຢົງ ປຶຣຢອງ ເກ໌າະ ເຣິຫ ສືບ ມາຍ໌ ຕລາ ສັຫ, “ຕລາ ! ແຕງ ເຫມິຫ ເມ ຕັງ ຢັອຫ ປາດ ມັດ ກອນ ໂອະ.” ຕລາ ເກ໌າະ  ແຢັຫ ສັຫ, “ປາດ ອາເດັຫ, ນຳ ກຽອກ ກ໌ນິ ຕີງ ແອບ ໂອະ.” ປຶຣຢອງ ໄກ໌ ຢັອຫ ມາຍ໌ ກຽອກ ສັຫ, “ກຽອກ ! ແຕງ ເຫມິຫ  ເມ ຕັງ ຕີງ ແອບ ຕລາ?” ກຽອກ ແຢັຫ ສັຫ, “ຕີງ ແອບ ອາເດັຫ, ນຳ ເສືອງ ກ໌າຍ ວຽກ ໂອະ.” ປຶຣຢອງ ເກ໌າະ ຢັອຫ ມາຍ໌  ເສືອງ ສັຫ, “ເສືອງ ! ແຕງ ເຫມິຫ ເມ ຕັງ ຢັອຫ ວຽກ ຕູດ ກຽອກ?” ເສືອງ ເກ໌າະ ແຢັຫ ສັຫ, “ວຽກ ອາເດັຫ, ນຳ ດັອຍຫ ເກ໌ີ ກ໌າຍ ຫູຈ ສຶນເດີກ ໂອະ.”  ປຶຣຢອງ ໄກ໌ ມາຍ໌ ດັອຍຫ, ໂຫຈ ດັອຍຫ ເກ໌າະ ແຢັຫ ສັຫ, “ຫູຈ ອາເດັຫ ນຳ ມັຣ ເກ໌ີ ກ໌າຍ ສຶງຣຸຫ ຫຶມປູຍ ໂອະ.” ໂຫຈ ປຶຣຢອງ ໄກ໌ ຢັອຫ ມາຍ໌ ມັຣ ສັຫ, “ມັຣ ແຕງ ເຫມິຫ ເມ ຕັງ ຢັອຫ ສຶງຣຸຫ ຫຶມປູຍ ດັອຍຫ?” ມັຣ ເກ໌າະ ແຢັຫ ສັຫ, “ສຶງຣຸຫ ອາເດັຫ ນຳ ກຶນເດຣະ ຽູຣ ສິຈ ຫຶນຕະ ໂອະ.” ປຶຣຢອງ ໄກ໌ ຢັອຫ ມາຍ໌ ກຶນເດຣະ ສັຫ, “ແຕງ ເຫມິຫ ເມ ຕັງ ຽູຣ ສິຈ ຫຶນຕະ ມັຣ?”  ກຶນເດຣະ ແຢັຫ ສັຫ, “ສິຈ ອາເດັຫ ນຳ ຫອຽຣ ຽູຣ ໂງມ ໂອະ.”
ປຶຣຢອງ ໄກ໌ ຢັອຫ ມາຍ໌ ຫອຽຣ ສັຫ, “ຫອຽຣ ! ແຕງ ເຫມິຫ ເມ ຕັງ ຢັອຫ ໂງມ ກຶນເດຣະ.” ຫອຽຣ ແຢັຫ ສັຫ, “ໂງມ ອາເດັຫ ນຳ ໂອະ ທຣັນ ສຶງ ຕະ ກັບ ຢະ ສນາ ຕຳ ບຣີງ ຕຳ ຢານ.” ປຶຣຢອງ ໄກ໌ ມາຍ໌ ຕະ ກັບ ຢະ ສັຫ, “ແຕງ ເຫມິຫ ສບາ ຕັງ ຕຳ ບຣີງ ຕຳ ຢານ.” ສນາ ຕະ ຢະ ເກ໌າະ ແຢັຫ ສັຫ, “ຕຳ ອາເດັຫ, ນຳ ອົມ ຕຶຣລັອຫ ກ໌າຍ ຫັຫ ປຶລວະ ອະ.” ໂຫຈ ປຶຣຢອງ ໄກ໌ ມາຍ໌ ອົມ ຕຶຣລັອຫ ສັຫ, “ແຕງ ເຫມິຫ ເມ ຕັງ ຫັຫ ປຶລວະ ຕະ ກັບ ຢະ.” ອົມ ຕຶຣລັອຫ ເກ໌າະ ແຢັຫ ສັຫ “ຫັຫ ອາເດັຫ ນຳ ເປລະ ຫຶມປີຣ ຄຣຸກ ຽູຣ ດຸຫ ໂອະ.” ປຶຣຢອງ ເກ໌າະ ຢັອຫ ມາຍ໌ ເປລະ ຫຶມປີຣ ສັຫ, “ແຕງ ເຫມິຫ ເມ ຕັງ ຄຣຸກ ຽູຣ ເສັຫ ອົມ ຕຶຣລັອຫ?” ເປລະ ຫຶມປີຣ ເກ໌າະ ແຢັຫ ສັຫ, “ຄຣຸກ ເສັຫ ອາເດັຫ, ນຳ ອັອງໂບກ ເກ໌ີ ດັຣ ຢັອຫ ເບືອຈ ເຽືອງ ໂອະ.” ເມືອ ຫອຽຣ ເມັຈ ເກ໌າະ ເງາະ ໂຫຈ ຕືຣ ຢັອຫ ທຣຶບ ກຶນເດຣະ, ກຶນເດຣະ ໄກ໌ ຕລອຈ ຽູຣ ສິຈ ຫຶນຕະ ມັຣ.  ນັງສື ເຫລັມ ກ໌ີ ເມິຫ ຫຶຣເລາະ ຕຶຣດັອຫ ເດະ ຕະ ຢະ ອິ ເງືອນ ນຳ ເຢິ ນຳ ຫຶນນ່າຍ ສຶງ ນໍ ຕຶຣດັອຫ ອັນ ອິ ເນິງ ສັຫ ບາງ ແນວ ເຢາະ ກອນ ກຶມຫມຸ ຫຶນຕຸ ກມູລ ອິ ເກ໌ີຍ ກ໌ູຍ໌ ເກ໌ີຍ ບຶບ ກ໌ນິ ເກີດ ເຄືອນ ເບືອນ ແນວ ກ໌ເມິ. ອັນ ອິ ຫັກ ຈຸ ເນີງ ສັຫ ອັຫ ເຫມິຫ ແນ່ ທີ ເກີດ ເຄືອນ ຢັດ ດະ ກລວງ ເລືອງ ກ໌ີ ເກ໌າະ ຄຣໍ ອັນ ອອຣ ເຢາະ ເດ ອານ. ດຶງນິ ດືມ ສັຫ ບໍ ເກ໌າະ ຈີ ເດະ ຫຶຣເຍືອມ ເສັຫ ອານ, ແລະ ເກ໌າະ ດືມ ສັຫ ເລືອງ ລາວ ດະ ກລວງ ປຶມ ເຫລັມ ກ໌ີ ຈີ ແຕງ ອັນ ບໍ ເບືອນ ຣັບ ປໂຍດ ອຳ ມາກ ເກ໌າະ ແດັກ. 
ຄຣໍ ຄອບ ຫຶຣເຍືອມ ທີ ບໍ ອອຣ ເຢາະ ເດ ອານ. ອັຫ ຈຶມເບຣາະ ໂມຍ ກ໌ົນ ຢົງ ມະ ເດະ ສນາ ສຳ ຫານ ເປິຫ ໂລຈ, ຫນອງ ອັຫ ລຶງ ຕະ ກຶນໂມຍ ກ໌ົນ ເທົາ ສຶຣເມິ. ຢັດ ໂມຍ ມື ສນາ ອອຣ ເຢາະ ກລຳ ຕະ ຈີ ຢັອຫ ປລັຫ ປິຈ ດະ ບຣິ, ໄນ່ ຍາມ ສນາ ພວມ ຢັອຫ ຣອດ ຕຶຣດິ ງອຣ ເກ໌າະ ບຶບ ກອນ ສີມ ຢັດ ດະ ຫຶມປູຍ. ສນາ ອອຣ ເຢາະ ເດ ຈັອກ ໂຫຈ ກອນ ສີມ ກ໌ນິ ອາງ ຕນັອຫ ແຣີວແອີວ.
ຕະ ສນາ ເລົາ ສັຫ “ແຢງ ອິຫ! ຍາມ ສບາ ຫນອງ ແຍະ, ສບາ ເກ໌າະ ຢາມ ແຣີວແອີວ ເຫມືອນ ດົກ ກອນ ສີມ ກ໌ີ ແນິ່ ໂຫຈ ອິ ເກ໌າະ ມອດ ສຶງມັຫ ເສັຫ ດະ ຕນັອຫ ອັນ ສບາ ເບິ.” ສນາ ມາຍ໌ ຕະ ເດ ສັຫ, “ສເມິ ອົຫ ຕະ?” ຕະ ແຢັຫ ສັຫ, “ສເມິ ອາເດັຫ ! ”   ໂຫຈ ສນາ ໄກ໌ ກລຳ ຕະ ເດ ເວັຣ ກ໌າຍ ອູນ ດະ ກ໌າງ. 
ຢັດ ໂມຍ ມື ສນາ ອອຣ ເຢາະ ເດ ຢັອຫ ແຕງ ວຽກ. ຕະ ສນາ ຢັດ ດະ ກ໌າງ ເກາະ ເກ໌າະ ຕຶຣເກ໌ິດ ຈຸ ມູມ ອົມ ດະ  ສລຸງ ອົມ ວາງ ປອງ ວາງ ເຣີຍ. ເລົາ ໂຫຈ ຕະ ເກ໌າະ ເດືອງ ຕົງ ອົມ ບຶຣ ຢັອຫ ປຸຫ ກຶມປົງ ເດ ດະ ອົມ, ດະ ຈມັ່ນ ຍາມ ເກ໌ີ ພວມ ປຸຫ ຫນິ  ແນິ່ ເກ໌າະ ອັຫ ປຶຣຢອງ ຫລຽນ ມັຫ ເກ໌ີ. ຍາມ ສນາ ກ໌າຍ ຣອດ ເກ໌າະ ອອຣ ເຢາະ ຢັອຫ ລະ ສອກ ຕະ ເດ ອາຣ ເມິ ເກ໌າະ ອຳ ບຶບ, ເຈັນ ຢັອຫ ຣອດ ດະ ຫຣົງ ອົມ.  ເຫຣິງ ສນາ ກ໌ູຍ໌ ແກ໌ລີກ ສຣີລ ທີ ຕະ ສນາ ເສັຫ ອົມ ບຶຣ ກ໌ນິ ຫຶຣໂລຍ ຢັດ ດະ ລິງ ສລຸງ ອົມ ເກ໌ວັຣເກ໌ວັຣ. ສນາ ຕັງ  ຕຶຣເກ໌ິດ ແມີຍ ສັຫ ເທຣາະ ຈີ ເມິຫ ປຶຣຢອງ ຫລຽນ ມັຫ ຕະ ເດະ ເດ. ສນາ ຕັງ ອອຣ ເຢາະ ເດ ກ໌າຍ ດະ ກ໌າງ ເດືອງ ກ໌ລາງ ກ໌າຍ  ປອກ ແຕງ ປູນ ອັນ ມາກ ໂຫຈ ຢັອຫ ເບຣີຍ ເສັຫ ດະ ສລຸງ ອົມ ວາງ ປອງ ວາງ ເຣີຍ. ເມືອ ກ໌າຍ ຣອດ ດະ ກ໌າງ ສນາ ເກ໌າະ ອອຣ ເຢາະ ເດ ປັນ ມູນມັງ ເດະ ຕະ. ເກ໌ີ ເມິຫ ຕາຍ ເດະ ເມາະ ສຣີລ, ເກ໌ີ ເມິຫ ແຫມ ເດະ ຢັ່ງ ສຣີລ. ໂຫຈ ຕາຍ ເກ໌ີ ເລົາ ສັຫ, “ອັນ ອະ ຢັອຫ ງອຣ ເມິ ງອຣ ເດ. ຢັອຫ ບຶບ ກຶມຫມຸ ເດະ ກຶມຫມຸ, ບຶບ ຫວະ ບຶບ ຊາງ ເດະ ຫວະ ເດະ ຊາງ.”
ເລົາ ໂຫຈ ສນາ ເກ໌າະ ສຶມບຣາດ ເຢາະ ເດ ຢັອຫ ງອຣ ເມິ ງອຣ ເດ. ເກ໌ີ ເມິຫ ແຫມ ຢັອຫ ບຶບ ຫວະ ເກ໌າະ ເດະ ຫວະ ແຕງ ກຶມບຣະ ສຶຣເມິ ອັຫ ໂມຍ ມື ກຶມບຣະ ແຫມ ກ໌ນິ ມອດ ຢັ່ງ ສຣີລ ຢັອຫ ໄຕ ຫລະ ຕຶມບຣິ ດະ ເຫຣະ. ຍາມ ກ໌ນິ ຕາຍ ເກ໌ີ ກ໌າຍ ຈີ ເຫິບ ແຫມ ເດະ ເດ, ໄນ່ ອຳ ທັນ ລຶງເຽີງ ເກ໌ີ ກ໌າຍ ບຶບ ຫວະ ກ໌ອກ ຢັ່ງ ສຣີລ ຢັດ ໄຕ ຫລະ ຕຶມບຣິ ຫນິ.
ຕາຍ ເກ໌ີ ອຳ ເນີງ ສັຫ ຫວະ ກ໌ນິ ເມິຫ ກຶມບຣະ ແຫມ ເດະ ເດ, ເກ໌ີ ເດືອງ ກ໌ລາງ ຫວັດ ກຶມປົງ ຫວະ ກ໌ນິ ຫານ  ໂຫຈ ມອດ ຢັ່ງ ສຣີລ ກ໌ນິ ອັຣກ໌າຍ ດະ ກ໌າງ ແຫມ ເດະ ເດ. ແຫມ ເກ໌ີ ເລົາ ສັຫ, “ອານິ ກຶມບຣະ ໂອະ ເດືອງ ຢັ່ງ ສຣີລ ຢັອຫ ໄຕ ຫລະ ຕຶມບຣິ ເງືອນ ສຣວດ ໄນ ໂຫຈ ອຳ ດະ ກ໌າຍ ຣອດ ນ່າມ ເກິ.” ເກ໌ີ ຢັດ ເກາະ ເຫຣິງ.
ຕາຍ ເກ໌ີ ເລົາ ສັຫ, “ເມັ່ຈ ອຳ ເມິຫ ຫວະ ເຢາະ ໂອະ ກ໌ູຍ໌ ກ໌ອກ ຢັ່ງ ສຣີລ ຢັດ ໄຕ ຫລະ ຕຶມບຣິ ໄນ ອົຫ! ໂອະ ເດືອງ ກ໌ລາງ ຫວັດ ຫານ ແລວ. ນິ ໂອະ ມອດ ຢັ່ງ ອັຣກ໌າຍ ຫວັກ ອູນ ຫນິ.” ແຫມ ເກ໌ີ ເດືອງ ຢັ່ງ ກ໌ນິ ກ໌າຍ ແຢງ ເກ໌າະ ເມິຫ ຢັ່ງ ກຶມບຣະ ເດ ສຶຣເມິ. ແຫມ ເກ໌ີ ຈຸ ຫຶຣເຍືອມ ເຢາະ ຕາຍ ສຶຣເມິ ສຶງ ເກ໌ີ ພານ  ກຶມບຣະ ເດ ປິຈ. ສິ ຕໍ ຢັອຫ ແຫມ ເກ໌ີ ຢັອຫ ບຶບ ຫຶນຕຸ ຫຶນເດຣີຍ, ເກ໌ີ ເກ໌າະ ສຶມບັດ ຕູດ ສອອງ ທຶບ ອູນ ໂຫຈ ເວັຣ ກ໌າຍ ມ່ອກ ຕາຍ ເດ ເດະ ສັຫ, “ຕາຍ ! ໂອະ ຢັອຫ ບຶບ ຫຶມປູຍ ເສືອງ ບຣິ, ເມ ຢັອຫ ປິຍ໌ ເອິມ. ອັນ ເມ ຢັອຫ ກ໌ູຍ໌ ຫຶມບຶຣ ປກ໌ຸຍຫ ປກ໌ຸຍຫ ເກ໌າະ ຫະ ບາວ ປິຍ໌, ໄນ່ ອັນ ເມ ຢັອຫ ກ໌ຣຶບ ເລີຍ ເອິມ.” 
ຕາຍ ຢັອຫ ກ໌ູຍ໌ ຫຶມບຶຣ ປກ໌ຸຍຫ ປກ໌ຸຍຫ ສເມິ, ເກ໌ີ ເກ໌າະ ຍຶນໂຫກ ຢັອຫ ກ໌ຣຶບ ໂຫຈ ເກ໌າະ ຄຣຸກ ກ໌ູດ ຫຶນຕຸ ຫຶນເດຣີຍ. ແຫມ ເກ໌ີ ກ໌າຍ ຈີ ເດະ ກຶມບຣະ ຕາຍ, ໄນ່ ນາ ສຶຣອັອຫ ອຳ ກ໌ຸ ອຳ ຈຸ ເດະ. ຕາຍ ເກ໌ີ ອັຫ ເສາະ ແບຈ ໂມຍ ໂຕ, ເສາະ ໂຕ ກ໌ນິ ຢັອຫ ລະ ຄອດ ສອກ ຫໂອຍ ເຈົາ ເດ. ດະ ກຶນສຶດ ເກ໌າະ ຢັອຫ ບຶບ ເຈົາ ເດ ຄຣຸກ ຢັດ ກລວງ ຫຶນຕຸ ຫຶນເດຣີຍ. 
ເສາະ ແບຈ ເກ໌າະ ກວາລ “ແຄວັຫ ແຄວັຫ.” ນຳ ເຈົາ ເກ໌ີ ເມັຈ ສຽງ ເສາະ ກວາລ ເກ໌ີ ເກ໌າະ ແຫດ ມາຍ໌ ສັຫ, “ກ໌ນິ ເມິຫ ເສາະ ແບຈ ອາເດັຫ?” ເສາະ ແບຈ ແຢັຫ ສັຫ “ເມິຫ ອາເດັຫ! ເມິຫ ໂອະ ໂຫຈ ເກ໌ີ ເລົາ ເຢາະ ເສາະ ແບຈ ກ໌ນິ ອັນ ກ໌າຍ ເດືອງ ສຶງມັຫ ສຶງເອືອກ ກ໌າຍ ສຣົງ ເດ ເບິ, ແລະ ມ່ອກ ອັນ ເສາະ ກ໌ນິ ຢັອຫ ກັດ ຕູດ ຣຫາງ ກ໌າຍ ກຶມຫຣຸກ ອັນ ເກ໌ີ ເດະ ແນ່. ເສາະ ເກ໌າະ ແຕງ ເຫມືອນ ເຈົາ ເດ ມ່ອກ. ເກ໌ີ ແຕງ ເດ ເດະ ປີ ກັບ ໂຫຣງ ໂຫຈ ປຸງ ສຽງ ມວນ ດອມ ສຶຣເມິ ຈົນ ຢະ ຫມຸກ, ຫັອຍຫ, ດັອຍຫ, ຕແງນ, ສີມ ສຣົຫ, ສີມ ທຣາງ ສຳ ຄຣັອຫ ແຄຣັຫ ເຢາະ ເດ ກ໌າຍ ຫຶມແຍັງ. ເກ໌ີ ເລົາ ເຢາະ ໂຕ ທຶຣນິ ສັຫ, “ອັນ ບໍ ຈຸ ຫຶມແຍັງ ຕຶມເບາະ ເກ໌າະ ອັນ ບໍ ຄຣັອຫ ແຄຣັຫ ເຢາະ ກ໌າຍ ທຣຶບ ໂລຣ ຣຫາງ ຈຳ ດູຈ ຽູຣ ຣອດ ມ່ອນ ໂອະ ຢັດ, ໂຫຈ ໂອະ ຈີ ກຶມບັນ ໂລຣ ຣຫາງ ກ໌ນິ ເຄືອນ ແລະ ຈີ ເດືອງ ປີ ກັບ ໂຫຣງ ອັນ ບໍ ເດະ. ນໍ ເກ໌າະ ຄຣັອຫ ແຄຣັຫ ເຢາະ ເດ ກ໌າຍ ທຣຶບ ໂລຣ ຣຫາງ ຈຳ ດູຈ ຽູຣ ຣອດ ມ່ອນ ເກ໌ີ ຢັດ, ໂຫຈ ເກ໌ີ ເກ໌າະ ກຶມບັນ ໂລຣ ຣຫາງ ກ໌ນິ ຫລຽນ ຈາກ ຫຶນຕຸ ຫຶນເດຣີຍ. ໂຫຈ ເກ໌ີ ເກ໌າະ ເດືອງ ປີ ເດືອງ ໂຫຣງ ກ໌ນິ ກ໌າຍ ລັງລັງ ຕຶຣ ອັນ ເຢາະ ນໍ, ຢອຣ ສັຫ ນໍ ອັຫ ມາກ ໂຕ. ໂຕ ຫຶງກູລແລັກ ເບືອນ ເດະ ມ່ອນ ຫຶນຕາກ, ກຶຣວາງ ເບືອນ ເດະ ມ່ອນ ຫຶນຕຸ ປຶນປລີລ, ຕກັນ ເບືອນ ເດະ ໂຫຣງ.
ໂຫຣງ ເດະ ຕກັນ ກ໌ນິ ສີມ ຕບັຫ ໄກ໌ ມາຍ໌ ຈີ ຢື່ມ, ໄນ່ ຕກັນ ອຳ ຈຸ ອັນ ຢອຣ ສັຫ ເງາະ ເກ໌ີ ຈີ ອັຣດຸ. ໂຫຈ ສີມ ຕບັຫ ເກ໌າະ ເລົາ ເຢາະ ຕກັນ ສັຫ, “ອັນ ເມ ເງາະ ໂອະ ຈີ ອັຣດຸ ເກ໌າະ ອັນ ເມ ເດືອງ ກ໌ວລ ກ໌າຍ ປຶງກ໌ູບ ໂອະ ອູນ.” ຕກັນ ເກ໌າະ ອັນ ສີມ ຕບັຫ ຢື່ມ ໂຫຣງ ເດະ ເດ ໂຫຈ ມອດ ກ໌ວລ ກ໌າຍ ປຶງກ໌ູບ ອູນ. ສີມ ຕບັຫ ປັດ ໂຫຣງ ໂຫຈ ຕົກ ກ໌ວລ ກ໌ນິ ກລັອກ ກລັອກ. ຕກັນ ເມັຈ ສຽງ ສີມ ຕບັຫ ຕົກ ກ໌ວລ, ເກ໌ີ ມາຍ໌ ສັຫ, “ເອັຫ ! ..ເມ ຕົກ ກ໌ວລ ອາເດັຫ?” ສີມ ຕບັຫ ແຢັຫ ສັຫ, “ອຳ ! ໂອະ ກ໌ິຫ ກ໌າງ ໂຫຣງ.” ເກ໌ີ ຢັດ ຕົກ ກ໌ວລ ກ໌ນິ ຈຳ ຫລຸຫ ໂຫຈ ມອດ ໂຫຣງ ຕືຣ ດຸ. ຕກັນ ດັຣ ແຫັຈ ອຳ ກຶດ ເກ໌າະ ເລີຍ ເດັນ ຢາມ ກຶນຕັຫ ບລຸ ເດະ ເດ ຈົນ ສຳ ແຍຣ ແລະ ຢາມ ມັດ ຈົນ ສຳ ຣຶບເຢບ.
ຕໍ ຢັອຫ ສີມ ທຣາງ ໄກ໌ ມາຍ໌ ຢື່ມ ໂຫຣງ ເຢາະ ສີມ ຕບັຫ, ໄນ່ ເກ໌ີ ເກ໌າະ ອຳ ຈຸ ອັນ ຢື່ມ. ສີມ ທຣາງ ເກ໌າະ ເລົາ ເຢາະ ສີມ ຕບັຫ ສັຫ,  ອັນ ເມ ເງາະ ໂອະ ຈີ ອັຣດຸ ເກ໌າະ ອັນ ເມ ກຶມບັນ ດະ ລຶງດອງ ໂອະ ຄີ.” ສີມ ຕບັຫ ເກ໌າະ ອັນ ສີມ ທຣາງ ຢື່ມ ໂຫຈ ເກ໌າະ ກຶມບັນ ລຶງດອງ ສີມ ທຣາງ ກ໌ນິ. ເລືອງ ກ໌ີ ມ່ອກ ອັນ ອິ ເນີງ ຣັກ ຕາຍ ຣັກ ແຫມ ເດ, ເບືອນ ເນີງ ເລືອງ ເດະ ໂຕ ດະ ບຣິ ທີ ອິ ກ໌ູຍ໌ ຄນິ່ ຽຶມ ມື, ແລະ ຫນອງ ເຕືອນ ອັນ ອິ ອັຫ ສຕິ ລວັງ ລັອຫ ອຳ ເສືອ ຫຶຣເລາະ ບຣຽງ ງາຍ.
ຄຣໍ ອັນ ກຶມຫມຸ ອິ ຣັກ ເຢາະ, ເມິຫ ໂມຍ ກລອງ ໂມຍ ຫຶຣເຍືອມ ແລະ ຢົກ ໂທດ ອັນ ເຢາະ ເດະ ເອິມ
ສີມ ທຣາງ ເກ໌າະ ປັດ ໂຫຣງ ປຶນເນີຍ໌ ສີມ ຕບັຫ ຢັອຫຢັອຫ ກ໌າຍກ໌າຍ ໂຫຈ ມອດ ໂຫຣງ ກ໌ນິ ຕືຣ ຢັອຫ ດະ ຽົງ ສຶຣເມິ. ສີມ ຕບັຫ ຕຶຣ ແຫັຈ ສີມ ທຣາງ ອຳ ກຶດ ຢອຣ ສັຫ ສີມ ຕບັຫ ຕືຣ ອຳ ຽົງ. ດະ ກຶນສຶດ ໂຫຣງ ເກ໌າະ ເມິຫ ເດະ ສີມ ທຣາງ, ດຶງນິ ຍາມ ທຣາງ ຕືຣ ຈີ ເມັຈ ສຽງ ຣຶງຫືງ ຫຶງກືລ ຫຶງກືລ ມວນ ສຶຣເມິ.  ນຳ ເຢິ ເງືອນ ເຫຣິງ ບຣຽງ ເລົາ ສັຫ “ຫຶນເຕືອຣ ນິ ຊາຍ ແຕງ ເບືອນ ບາຣ ແນວ, ໂມຍ ແນວ ແຕງ ເຫມືອນ ສີມ ແລະ ໂມຍ ແນວ ແຕງ ເຫມືອນ ກເນະ.”
ຫຶນເຕືອຣ ເມິຫ ໂຕ ທີ ກ໌ຣານ ແລະ ເກ໌ີ ຽໍ ຢັອຫ ຄຣໍ ອາໄສ ຢັດ ບຣອມ ໂຕ ສຶງບັງ.  ອັຫ ໂມຍ ມື ເກ໌ີ ເກ໌າະ ຢັອຫ ຄຣໍ ຢັດ ບຣອມ ກເນະ, ໂຫຈ ກເນະ ເກ໌າະ ຕຶຣແນມ ແລະ ຍອມ ອັນ ເກ໌ີ ຢັດ ບຣອມຢັດ ເຫຣິງ ຕໍ ເຫຣິງ ກເນະ ເກ໌າະ ມ່ອກ ເລົາ ອັນ ເກ໌ີ ແຕງ ຫຶນຕຸ ແລະ ຍາຍ ຢັອຫ ຢັດ ບູດເດ. 
ກເນະ ເລົາ ສັຫ “ແຢະ ເອີຍ, ອັນ ເມ ແຕງ ຫຶນຕຸ ຢັດ ບູດເດ ໂຄະ, ໂອະ ຈີ ຢັດ ບູດເດ ແລະ ອະ ຕາງ ກ໌ົນ ຕາງ ສອກ ເບິ.” ຈາກ ກ໌ນິ ຫຶນເຕືອຣ ເກ໌າະ ຕືຣ ດຸ ແລະ ເກ໌ີ ເກ໌າະ ຢັອຫ ບຶບ ສີມ, ໂຫຈ ເລົາ ສັຫ, “ ໂອ ແຢະ ສີມ ເອີຍ! ໂອະ ຄຣໍ ຢັດ ບຣອມ ບໍ ແນ່ ເບືອນ ເບາະ, ຢອຣ ສັຫ ໂອະ ອຳ ເມິຫ ກເນະ ໂອະ ເມິຫ ສີມ.” ໂຫຈ ສີມ ເກ໌າະ ເລົາ ສັຫ, “ອື, ຢັດ ເກ໌າະ ຢັດ.” ເກ໌ີ ຕືຣ ຢັອຫ ຕລອດ ລງິຍ໌ ເຫມິ ເກ໌າະ ດຶມ ຫນິ, ເກ໌ີ ຽໍ ດຶມ ຢັດ ດະ ລົງ ສອອງ ລື ດະ ທຳ. ແນວ ເກ໌ີ ດຶມ ກ໌ນິ ເກ໌ີ ເກ໌າະ ເດະ ລຶງ ຕິ ເດ ເຄາະ ປຶຣຫມັນ ຢັດ ດະ ລົງ ສອອງ ລື ດະ ທຳ, ແລະ ເດະ ກຶມປົງ ປຽູຣ ອາຣ ປເຕະ ຈຳ ຣອດ ດະ ຽຶມ ມື ກ໌ີ. ຫຶນເຕືອຣ ອຳ ໄບ ເນີງ ແນວ ເມິ ຈີ ແຕງ, ຕຶຣເກ໌ິດ ຈີ ເວັຣ ກ໌າຍ ຢັດ ເຢາະ ກເນະ ເດ ເກ໌າະ ໄຫ ຢັດ ແລວ ແລະ  ກເນະ ເກ໌າະ ໄຫ ປດຸ ເດ ແລວ, ເກ໌ີ ອຳ ໄບ ເນີງ ແນວ ເມິ ຈີ ຕຶຣເກ໌ິດ ເມິຫ ສຶງ ຕືຣ ລະລະ ເດ ປະ ນິ. ຕາມ ງອຣ ທີ ສແກ໌ບ ສແກ໌ບ ໂມຍ ເສັນ ງອຣ ທີ ຢັອຫ ຈໍຣໍ ກຸງ ກ໌າງ ອາຣ ຕວີງ ເຄດ ນອກ, ອັຫ ລົດ ເມ ໂມຍ ຄັນ ພວມ ດັຣ ຢັອຫ ສຣົງ ກ໌ົນ ຕາມ ແຕ ລະ ກຸງ. ດຸຫ ກ໌ົນ ອຳ ເລົາ ຈີ ເມິຫ ກ໌ົນ ເທົາ, ກອນ ແຍະ ລື ກອນ ຫນຶມ ທີ ຢັດ ດະ ກລວງ ລົດ ເກ໌າະ ເຫມືອນ ກ໌ົນ ຟາລັງ ເດ ໂລຈ, ຢອຣ ສັຫ ບັອຫ ຕັກ ເກ໌ລິ ແຕງ ອັນ ກຶມປົງ ນໍ ຢິມ.   ຢັດ ແດັກ ບັອຫ ທີ ຫຶລດັດ ເກ໌າະ ຫຶງກ໌ອຍ ລາຈ ຢັອຫ, ແລະ ເກ໌າະ ກ໌ູຍ໌ ຈຶມກຶນ ໂມຍ ກ໌ົນ ຍາງ ຫລຽນ ຈາກ ລົດ, ບຣອມ ປະ ຈັບ ເຄຣືອງ ຣຶງກ໌ົຫ ຣຶງເກ໌ດ ຍາງ ກ໌າຍ ດະ ກ໌າງ ເດະ ນາ. ກອນ ແຍະ ທີ ຢັດ ດະ ຕວີງ ກ໌ນິ ນໍ ເກ໌າະ ອອຣ ເຢາະ  ດະ ກລວງ ກຸງ ວຽງໄສ, ອັຫ ກອນ ແຍະ ຈຶມກຶນ ໂມຍ ກ໌ົນ ສຶງເມິຫ ດວງຈັນ. 
 ເມິຫ ກ໌ົນ ທຸກ ຍາກ. ຢົງ ມະ ເດະ ນາ ເມິຫ ກ໌ົນ ເອິຫ ເຫຣະ ເອິຫ ທິນ ຫຶມເມັ່ຈ ຢົງ ເດະ ນາ ເກ໌າະ ຢັອຫ ລະ ຈາງ ຣັຫ ສລີ ບຣຽງ, ຢັອຫ ເລືອຍ ສອອງ ແລະ ສອກ ຣຶນຽົຫ ດະ ບຣິ ຢັອຫ ເຕັຈ ອັນ ເຢາະ ມະ ຄາ ເດະ. ສວນ ມະ ເດະ ນາ ເກ໌າະ ຢັອຫ ແຕງ ວຽກ ດະ ເຫຣະ ດະ ທິນ, ຽຶມ ມື ດວງຈັນ ຕອງ ເບືອນ ເດ ເຣິຫ ເງືອນ ສຣວດ ເພືອ ຽອຍ ມະ ແຕງ ວຽກ ກ໌າງ.ເດ ດັຣ ຢັອຫ ສຶມດອດ, ບຣອມ ປະ ແຫດ ເລົາ ສັຫ “ເປີຍ ຈັນ ກ໌າຍ ແລວ, ເປີຍ ຈັນ ກ໌າຍ ແລວ.”

ດຸຫ ກ໌ົນ ດະ ກລວງ ກຸງ ເກ໌າະ ຈຶຣເງີນ ແຢງ, ບາງ ກ໌ົນ ເກ໌າະ ມາຍ໌ ສັຫ “ເມິຫ ເມິ ຣອດ ດະ ກຸງ ເດ?” “ເກ໌າະ ເມິຫ ດວງຈັນ ກອນ ຢົງ ຄຳ ມະ ຄຳ ອາເດັຫ ! ເມັ່ຈ ບາ ອຳ ໄບ ຈື ນາ ອົຫ ! ”, “ເມິຫ ຢະ ດວງຈັນ ກອນ ຫນຶມ ທີ ເບລຍ ລືນ ບຣຽງ ດະ ກຸງ ເດ ນິ ອົຫ ! ອາ ນິ ລະ ເຫມືອນ ກ໌ົນ ມານ ກອນ.” 

 ເມິຫ ຈຶມກຶນ ທີ ເບລຍ ລືນ ບຣຽງ ຢັດ ດະ ກຸງ ກ໌ນິ, ໄນ່ ຄນິ່ ນາ ມານ ກອນ ໂດຍ ທີ ນາ ອຳ ດະ ເດະ ເກ໌ລະ. ແຕງ ເຫມິຫ ນາ ຕັງ ມານ ກອນ ໂດຍ ທີ ອຳ ດະ ອັຫ ເກ໌ລະ? ເດ ຈີ ກ໌າຍ ວຶລ ແຢງ ສີວິດ ເດະ ຈຶມກຶນ ສຶງເມິຫ ດວງຈັນ.
 ສຽງ ແກ ລົດ ອຶຍຫ ເມືອ ເລັຫ ຈີ ຣອດ ດະ ກຸງ, ຍອນ ອັຫ ເສືອງ ໂຕ ແຍະ ຫຽງ ດັຣ ຢັອຫ ດັຣ ກ໌າຍ ດະ ເຢຣ ງອຣ, ຫຶມເມັ່ຈ ເກ໌າະ ເມິຫ ປັດ ລື ແບະ ທີ ຫມຸ ກຸງ ຫມຸ ກ໌າງ ນໍ ລຽງ ອູນ.
ກອນ ແຍະ ປະ ຈຶມກຶນ ຈຶມເບຣາະ ອອຣ ເຢາະ ດັຣ ຕຸກຣຸກ ຕຶງຫອຍ ດະ ກຶນຕີງ ກຸງ. ລົດ ເມ ຄັນ ຫມັງ ຫມັງ ແລະ ຕຶມບົຫ ຕຶມໂບລ ລຶງ ເຄຣືອງ ດັຣ ກ໌າຍ ຈອດ ດະ ເຢຣ ງອຣ. ແຣງ ເດະ ລົດ ເມ ແຕງ ອັນ ບັອຫ ຫຶລດັດ ເຄືອນ ລິຫ ຕວີງ ກ໌ນິ ເຈັນ ໄບ ກ໌ູຍ໌ ເຫມິຫ. ດວງຈັນ ອັຫ ຕາຍ ແຫມ ປະ ໂລຈ 5 ກ໌ົນ, ນາ ເມິຫ ກ໌ົນ ທີ ກບາຣ, ຕາຍ ເດະ ນາ ສຶງເມິຫ ຄຳຫັກ, ແລະ ນາ ອັຫ ແຫມ 3 ກ໌ົນ. ສຳລັບ ຕາຍ ເດະ ນາ ຢັອຫ ແຕງ ຕຫານ ແລະ ເບືອນ ເດ ເດະ ກຶມບຣະ ໂຫຈ ເກ໌າະ ຽູຣ ກ໌າງ ຢັອຫ ຢັດ ບຣອມ ກຶມບຣະ. ອັນ ມື ກ໌ເມິ ມະ ນາ ອຳ ຢັດ ດະ ກ໌າງ, ດວງຈັນ ເກ໌າະ ຕອງ ເບືອນ ແຕງ ວຽກ ກ໌າງ ຽຶມ ແນວ ແດນ ມະ, ແລະ ອັນ ມື ກ໌ເມິ ນາ ພັກ ໂຫງຫຽນ, ນາ ເກ໌າະ ຈີ ຢັອຫ ຽອຍ ມະ ແຕງ ວຽກ ດະ ເຫຣະ ດະ ທິນ. ອັຫ ໂມຍ ມື ຢົງ ເດະ ດວງຈັນ ຢັອຫ ແຕງ ວຽກ, ນໍ ອອຣ ເຢາະ ເດ ເວືອຍຫ ສອອງ ເພືອ ຈີ ອັນ ເກ໌ີ ເລືອຍ ສຶມມ່າຍ, ແລະ ສອອງ ຕລອຈ ຽູຣ ຍັກ ປລອງ ຢົງ ເດະ ນາ. 
	ສອອງ ທີ ກຕຳ ແຕງ ອັນ ປລອງ ເດະ ຢົງ ນາ ຕຶລປັກ, ດຶງນິ ຢົງ ນາ ຕັງ ອຳ ໄບ ເບືອນ ເດ ຢັອຫ ສອກ ກມູລ, ແຫງ ແຕງ ອັນ ຄອບ ຄົວ ເດະ ນໍ ທຸກ ຍາກ ເຄືອນ ຕຶມເບາະ. ມະ ນາ ຕອງ ຢັດ ດະ ກ໌າງ ເພືອ ແຢງ ຢົງ, ອັຫ ບາງ ມື ດວງຈັນ ເກ໌າະ ອຳ ເບືອນ ຢັອຫ ໂຫງຫຽນ, ຢອຣ ຕອງ ແຕງ ວຽກ ແດນ ມະ. ແລະ ແຕງ ອັນ ການ ຫຽນ ເດະ ນາ ອຳ ກຶດ ບຣຽງ, ແຕງ ອັນ ນາ ປຶງກ໌ະ ທີ ຈີ ຢັອຫ ຫຽນ. ຈາກ ກ໌ນິ ນາ ເກ໌າະ ຫລຽນ ໂຫງຫຽນ, ເພືອ ຈີ ອັຫ ເວລາ ຽອຍ ມະ ແຕງ ວຽກ ມາກ ເຄືອນ.ຫຽນ ຣອດ ກຶນຫອງ ປໍ 4. ກຶນຫນິ ທີ ນາ ຫລຽນ ແລວ, ວຽກ ເດະ ນາ ເກ໌າະ ເມິຫ, ຽອຍ ມະ ແຕງ ວຽກ ດະ ເຫຣະ, ສອກ ສຶງເບິ ສຶງມັຫ ແລະ ຢັອຫ ລະ ສອກ ຈາງ. 
ອັນ ຫັກ ອັຫ ກ໌ົນ ຈາງ, ນາ ເກ໌າະ ຈີ ຢັອຫ ຈາງ, ເພືອ ຈີ ອັຫ ກມູລ ແດັກ ກອຈ ພໍ ອັຫ ສຶງ ແລກ ບລິກ ແລກ ຫມາຣ ລື ແນວ ທີ ເກ໌ີ ຈຳເປັນ ດະ ການ ຢັດ ມັຫ ແຕລະ ມື, ບາງ ມື ນໍ ເກ໌າະ ອຳ ອັຫ ເຫມິຫ ຈີ ມັຫ, ຫນອງ ອັຫ ມັຫ ຕັກ ແອັບ ແດັກ, ກ໌ຣຸຍຫ ກ໌ຣຸຍຫ ອັນ ແຫມ ນາ ເບິ. ເຢາະ ກ໌ູ ເດະ ນາ ທີ ອັຫ ອາຍຸ ນ່າມ ເຢາະ, ນໍ ເກ໌າະ ອອຣ ເຢາະ ເດ ກ໌າຍ ລະ ເຢາະ ນາ, ເດະ ເຄຣືອງ ເບລຍ ແລະ ອັຫ ກມູລ ຈາຍ. ຢອຣ ຫຶຣເລາະ ແຕກ ຕາງ ເຢາະ ເລືອງ ທານະ, ແຕງ ອັນ ດວງຈັນ ປຶງກ໌ະ ເຢາະ ປຶງກ໌ະ ກ໌ູ. 
ຈຶມກຶນ ອາຍຸ 14 ນຶມ, ຕອງ ແຕງ ວຽກ ຽຶມ ແນວ ທີ ສາມາດ ແຕງ ເບືອນ, ແລະ ບາງ ເດືອ ນາ ຕອງ ແຕງ ວຽກ ທີ ຈຶມກຶນ ກອນ ຫນຶມ ກ໌ົນ ກ໌ບັງ ບຣຽງ ອຳ ແຕງ, ເພືອ ແຕງ ອັນ ຄອບ ຄົວ ພໍ ອັຫ ເບິ ອັຫ ມັຫ.  ເມິຫ ກອນ ຫນຶມ ທີ ເນິງ ວຽກ ເນີງ ງານ, ຽໍ ຽອຍ ບຣຽງ ກ໌ົນ ກ໌ບັງ ທິ ທຸກ ລຶມມ່າກ ເຫມືອນ ເຢາະ, ອັຫ ນິ ໄສ ບຣອມ ປະ ອັຫ ຫຶຣເຍືອມ ເລິ. ຢອຣ ນາ ເມິຫ ກ໌ົນ ທີ ເນີງ ວຽກ ເນີງ ງານ ທັງ ໄກ໌ ເມິຫ ກ໌ົນ ເບລຍ ແນ່, ດຶງນິ ອຳ ເລົາ ຈີ ເມິຫ ເມິ ດະ ກຸງ ວຽງໄສ ເມິ ເກ໌າະ ຣັກ ນາ. ຽຶມ ປເສືອມ ອັຫ ຈຶມເບຣາະ ມາກ ກ໌ົນ ກ໌າຍ ລະ ເຢາະ ນາ, ແລະ ຢອຣ ນາ ເມິຫ ກ໌ົນ ເບລຍ ຕັງ ອັຫ ຈຶມເບຣາະ ມາກ ກ໌ົນ ກ໌ຸ ນາ. ອັຫ ໂມຍ ມື ຍາມ ທີ ນາ ພວມ ແຕງ ວຽກ ກ໌າງ ກ໌ນິ, ຢັດ ຕາມ ຢັດ ເກ໌າະ ສເລີກ ຣອດ ກອນ ແຍະ ໂມຍ ກ໌ົນ ກ໌າຍ ຈໍຣໍ ນາ ໂຫຈ ເລົາ ສັຫ: 
“ເປີຍ ຈັນ. ຢັອຫ ແຢງ ມະ ບາ ແນ່, ອຳ ເນີງ ນາ ແຕງ ເຫມິຫ, ຢັດ ຢັດ ນາ ເກ໌າະ ຫຶນດຣູດ ຽູຣ, ໂຫຈ ສິຫ ກຶນດຣູບ. ອິ ເພຣິຫ ນ່າມ ເມິ ນາ ເກ໌າະ ອຳ ເຣິຫ”. ພໍ ເດ ເມັຈ ນ່າມ ນິ ດວງຈັນ ເກ໌າະ ປລັຫ ສຶນແດັຫ ປລັຫ ຫຶຣນີບ ທີ ນາ ກຶຣລາງ ກ໌ນິ, ດັຣ ຢັອຫ ຈໍຣໍ ມະ ບຣອມ ປະ ກອນ ແຍະ ຕວີງ ກ໌ນິ. ເມືອ ຢັອຫ ຣອດ ເກ໌າະ ກ໌ູຍ໌ ມະ ເດະ ນາ ສິຫ ກຶນດຣູບ. ດວງຈັນ ດັຣ ຢັອຫ ຫົມ ລັອຫ ມະ ນາ ເຄືອນ, ບຣອມ ປະ ແຫດ ຢາມ, ອຳ ເຫຣິງ ມະ ເດະ ນາ ເກ໌າະ ເນິງ ລັອຫ. 
ຍອນ ມະ ນາ ແຕງ ວຽກ ມາກ ໂພກ ແລະ ຕຶຣເກ໌ິດ ມາກ ເລືອງ ຢົງ ທິ ສິຫ ຈຸ ຢັດ ດະ ກ໌າງ, ຕັງ ແຕງ ອັນ ມະ ນາ ຫານ ກ໌າຍ. ດະ ຕອນ ບວຣ ໂມຍ ມື ທີ ຽຶມ ກ໌ົນ ເມິ ເກ໌າະ ພວມ ແຕງ ວຽກ ກ໌າງ ເດະ ເມິ ເດະ ເດ. ໂຫຈ ເກ໌າະ ເມັຈ ສຽງ ລົດ ດັຣ ກ໌າຍ ຈອດ ດະ ເຢຣ ງອຣ ລິງ ກຸງ, ນາ ຈຶຣເງີນ ແຢງ ເກ໌າະ ກ໌ູຍ໌ ເຢາະ ເດະ ນາ ທີ ຢັອຫ ແຕງ ວຽກ ດະ ກລວງ ເມືອງ ວຽງຈັນ, ຍາງ ຫລຽນ ຈາກ ລົດ, ອັຫ ເຄຣືອງ ມາກ ແນວ ຣຶງກ໌ົຫ ຣຶງເກ໌ດ. ນາ ຕຶຣເກ໌ິດ ຈີ ຢັອຫ ສຶມດອດ ເຢາະ ເດະ ນາ, ໄນ່ ນາ ເກ໌າະ ປຶງກ໌ະ ລັອຫ ເດ ທີ ເດະ ເຄຣືອງ ຕຶຣເຕັຈ ຕຶຣຕາຈ ຣຸກ ແຣັຍ໌. 
ດະ ປເສືອມ ສິ ກ໌ນິ ເຢາະ ເດະ ດວງຈັນ ກ໌ົນ ທີ ຢັດ ດະ ວຽງ ກ໌າຍ ກ໌ນິ ເກ໌າະ ຢັອຫ ລະ ເຢາະ ນາ. ນາ ເລິ ຫຶຣເຍືອມ ທີ ເຢາະ ເດະ ເດ ຫນອງ ອຳ ຫລົງ ເດ. ໄນ່ ນາ ເກ໌າະ ຕຶຣເກ໌ິດ ປຶງກ໌ະ, ເມືອ ນາ ແຢງ ລັອຫ ທີ ກລອກ ເບລຍ ແລະ ເຄຣືອງ ເດະ ເຄຣືອງ ວັນ ເກ໌າະ ເບລຍ ຣອາງ, ວັນ ເຫມືອຣ ແສັມ, ຫຶງໂກະ ແຕບ ເບລຍ ທັນ ສໄມ. ໂຫຈ ນາ ເວັຣ ແຢງ ລັອຫ ເດະ ນາ, ວັນ ກົນ, ເດະ ເຄຣືອງ ຕຶຣເຕັຈ ຕຶຣຕາຈ ຣຸກ ແຣັຍ໌, ນາ ເກ໌າະ ແຫງ ປຶງກ໌ະ ມາກ ລືນ ຫມັງ. ໄນ່ ເຢາະ ນາ ເກ໌າະ ອຳ ເກ໌ີຍ ລັງກຽດ ລື ແຕງ ປຶນຄື ເສັຫ ນາ, ນໍ ຫນອງ ສຣົຫ ລົຣ ເຢາະ ເຢາະ ເຫມືອນ ຍາມ ຫມັງ ທີ ອຳ ດະ ຢັອຫ ແຕງ ວຽກ, ນໍ ໂສຣະ ລົຣ ເຢາະ ມາກ ອັນ ມາກ ແນວ. 

ດວງຈັນ ເລົາ ປສົບ ການ ຢັດ ດະ ກຸງ ອັນ ເຢາະ ນາ ຫຶມແຍັງ ແລະ ເຢາະ ນາ ເກ໌າະ ເລົາ ປສົບ ການ ທີ ຢັດ ດະ ກລວງ ເມືອງ ຫນຳ ອັນ ນາ ຫຶມແຍັງ ເຫມືອນ ເຢາະ. ນໍ ຢັດ ໂສຣະ ລົຣ ເຢາະ ເຈັນ ປເສືອມ ລງິຍ໌ ເກ໌າະ ອຳ ເມັຈ ຈຸ ສິຫ. ເຢາະ ນາ ເລົາ ອັນ ນາ ຫຶມແຍັງ ເລືອງ ທີ ນໍ ຢັດ ດະ ວຽງຈັນ, ວຽກ ທີ ນໍ ແຕງ, ບຣອມ ປະ ບຣອງ ນາ ຢັອຫ ແຕງ ວຽກ ບຣອມ ນໍ. ເມືອ ດວງຈັນ ຫຶມແຍັງ ແລະ ແຢງ ເຄຣືອງ ເດະ ເຄຣືອງ ວັນ ເດະ ນໍ, ເກ໌າະ ແຕງ ອັນ ນາ ອັຫ ຫຶຣເລາະ ສົນ ໄຈ ເຄືອນ, ຈຸ ຢັອຫ ແຕງ ວຽກ ບຣອມ ນໍ. ດະ ກຶນສຶດ ນາ ເກ໌າະ ຕັດ ສິນ ໄຈ ຢັອຫ ແຕງ ວຽກ ບຣອມ ນໍ. ເຣິຫ ສຣວດ ມື ຫຶມເມະ, ດວງຈັນ ເກ໌າະ ກຶນດຣັບ ເຄຣືອງ ເດະ ເຄຣືອງ ວັນ ແລະ ແນວ ທີ ຈຳເປັນ ຕອງ ຽັອງ ກຶນດຣັບ ເສັຫ ດະ ໄດ ອັຣ ມຶດ ບຣອມ. ນາ ເລິ ຫຶຣເຍືອມ ທີ ຈີ ເບືອນ ເດ ຢັອຫ ແຕງ ວຽກ, ແລະ ສິງ ທີ ສຳຄັນ ນາ ຈີ ເບືອນ ເດ ກ໌ູຍ໌ ຕົວ ເມືອງ ວຽງຈັນ, ຢອຣ ເລົາ ສັຫ ນາ ອຳ ເກ໌ີຍ ຢັອຫ ດະ ວຽງ ໂມ່ຍ ບັດ.
ນາ ອັຫ ຫຶຣເລາະ ວັງ ມາກ ແນວ. ນາ ຕຶຣເກ໌ິດ ສັຫ, ອັນ ນາ ເບືອນ ແຕງ ວຽກ ນາ ເກ໌າະ ຈີ ອັຫ ກມູລ, ແລະ ຢົງ ມະ ຕາຍ ແຫມ ເກ໌າະ ຈີ ອຳ ໄບ ທຸກ ເຫັງ. ເທິງ ເລົາ ຈີ ອຳ ຣມາງ, ໄນ່ ເກ໌າະ ຈີ ພໍ ອັຫ ຢັດ ອັຫ ມັຫ ເຫມືອນ ດົກ ເຢາະ ເດະ ນາ ທີ ໄຫ ຢັອຫ ກ໌າຍ ກ໌ນິ. ເມືອ ນໍ ອອຣ ເຢາະ ເດ ຄອບ ຢົງ ມະ ແລະ ຕາຍ ແຫມ ເດະ ເດ ໂລຈ ແລວ, ນໍ ເກ໌າະ ອອຣ ເຢາະ ເດ ກ໌ູດ ລົດ ເມ, ເພືອ ຈີ ຢັອຫ ດະ ກລວງ ເມືອງ ວຽງ ຈັນ. 